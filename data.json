[
    {
        "title": "Ərdoğan qardaşı oğlunun toyunda - FOTO",
        "category": "Dünya",
        "content": "Türkiyə Prezidenti Rəcəb Tayyib Ərdoğan qardaşı Mustafa Ərdoğanın oğlu Üsamə Ərdoğanın toy mərasiminə qatılıb.\nMusavat.com publika.az-a istinadən xəbər verir ki, Prezident Rəcəb Tayyib Ərdoğan həyat yoldaşı Əminə Ərdoğanla birlikdə qardaşı Mustafa Ərdoğanın oğlu Üsəmə Ərdoğanın toy mərasiminə qatılıb .\nƏrdoğan toydan sonra cütlüyü təbrik edib və nikah şəhadətnaməsini gəlinə verib.",
        "views": "54",
        "date": "01.10.2023 12:31",
        "link": "https://musavat.com/news/erdogan-qardasi-oglunun-toyunda-foto_1010283.html"
    },
    {
        "title": "Animatorların İnkişaf Proqramına qəbul başladı",
        "category": "Ölkə",
        "content": "Azərbaycan Respublikası Mədəniyyət Nazirliyinin dəstəyi, Azərbaycan Respublikası Kino Agentliyi (ARKA) və Azərbaycan Animasiya Assosiasiyasının təşkilatçılığı ilə Mədəni və yaradıcı sənayelər üzrə tədris və inkubasiya mərkəzində Animatorların İnkişaf Proqramı (Animator’s Accelerator) üçün müraciətlərin qəbuluna start verilir.\nBu barədə Musavat.com-a nazirlikdən məlumat verilir.\nBildirilir ki, bu 8 həftəlik təlim proqramı, yerli animatorların peşəkərlığının artırılması və beynəlxalq standartlara uyğun peşə bacarıqlarının mənimsənilməsi məqsədilə həyata keçirilir. Təlimi nəzərə alaraq ən uğurlu iştirakçıların işlə təmin edilməsi və beynəlxalq layihələrə cəlb edilməsi nəzərdə tutulur.\nBu təlim \"Lakeside\" animasiya studiyasının kreativ direktoru Matthew Lyonnun rəhbərliyi altında keçiriləcək. Onun beynəlxalq miqyasda qəbul edilmiş işləri \"Netflix\" və \"Apple TV\" daxil olmaqla beynəlxalq yayım platformasında və dünya tamaşaçıları tərəfindən rəğbətlə qarşılanmışdır.\nQeydiyyat oktyabrın 8-nə qədər davam edəcəkdir. Təlim proqramında iştirak etmək istəyənlər tərcümeyi-halını və filmoqrafiyasını (əgər varsa) animasiya@creative.az ünvanına göndərə bilərlər.\n\"Animator’s Accelerator\" təlim proqramı, yerli animasiya sahəsində kreativ və peşəkar animatorları beynəlxalq səviyyədə tanitmağı hədəfləyir və Azərbaycan animasiya sektorunun inkişafına dəstək olmaq məqsədilə təşkil olunur. Azərbaycan Respublikası Prezidentinin 2022-ci il 22 iyul tarixli 3378 nömrəli Sərəncamı ilə təsdiq edilmiş “Azərbaycan Respublikasının 2022-2026-cı illərdə sosial-iqtisadi inkişaf Strategiyası”nın Tədbirlər Planının 1.1.14-cü yarımbəndinə əsasən.\nMusavat.com",
        "views": "39",
        "date": "01.10.2023 12:24",
        "link": "https://musavat.com/news/animatorlarin-inkisaf-proqramina-qebul-basladi_1010314.html"
    },
    {
        "title": "Nəvələrindən inciyən 92 yaşlı nənə məktəbə getdi",
        "category": "Dünya",
        "content": "Hindistanda 92 yaşlı qadın ilk dəfə məktəbə gedib.\nMusavat.com oxu.az-a istinadən xəbər verir ki, Bulandşəhr rayonundan olan Səlimə Xan 1931-ci ildə anadan olub. Onun böyüdüyü kənddə məktəb olmayıb və Səlimə 14 yaşında ərə verilib.\nSavadlılığın artırılması üzrə dövlət proqramının könüllüləri ona təhsil almağı məsləhət görüblər. Qadın özündən 80 yaş kiçik uşaqlarla altı ay dərslərdə iştirak edib.\nBununla da, nənə öz qərarı ilə kəndindəki daha 25 qadını ibtidai təhsil almağa ruhlandırıb.\n\"Nəvələrim pul saymağı bilmədiyim üçün məni aldadırdılar. Onlara əlavə pul verirdim. Artıq o günlər arxada qaldı\", - deyə qadın bildirib.",
        "views": "83",
        "date": "01.10.2023 12:20",
        "link": "https://musavat.com/news/nevelerinden-inciyen-92-yasli-nene-mektebe-getdi_1010282.html"
    },
    {
        "title": "İtkin Natiqin hekayəsi, şəklini \"tanımayan\" Balasanyan: \"Doğradılar...\" - ŞOK",
        "category": "Gündəm",
        "content": "1992-ci ildə Ağdamın Pirlər kəndində 5 gün kilsədə qalıb ermənilərlə təkbaşına döyüşən, sonda Xocalı əsirlərinin öldürülməməsi üçün təslim olan Natiq Qasımovun hekayəsini təqdim edirik.\nNatiq Qasımov 1971-ci il yanvarın 2-də Gədəbəy rayonunun Kiçik Qaramurad kəndində anadan olub. Rusiyanın Krasnoyarsk vilayətində Daxili Qoşun hissələrində xidməti başa vurduqdan sonra 1991-ci ildə vətənə qayıdıb. Elə həmin il də könüllü olaraq cəbhəyə gedən Natiq 1992-ci ildə Ağdamın Xramort kəndindəki kilsədən əsir alınıb.\n(Kilsə)\nOnun məşhur şəklini yəqin ki, çoxları görüb. Əlində bayrağımızla iki erməninin əhatəsində gedir. Sözügedən fotonu italyan hərbi fotoqraf Enriko Sarsini çəkib. Natiq Əsgərana aparılır və orada dindirilir. Dindirilmə səhnəsindən də fotolar var.\nMusavat.com teleqraf.com-a istinadən bildirir ki, britaniyalı rejissor və ssenari müəllifi Karan Sinqh Natiq Qasımovun həyatından bəhs edən sənədli film çəkib.\nBöyük Britaniyanın \"Broken Pot Media\" şirkətinin istehsalı olan \"Oğul\" sənədli araşdırma filmi Natiqi dindirən şəxsin Xocalı qatili Vitali Balasanyan olduğunu üzə çıxarıb. Vitali Balasanyan isə bu faktı təkzib edib.\nKaran Sinqh üç il ərzində Ermənistan, Azərbaycan, İtaliya, Böyük Britaniya və Rusiyada şahidlərlə danışıb. Natiq Qasımov erməni zabitləri tərəfindən dindirilən zaman italyan müharibə fotoqrafı Enriko Sarsini də orada olub. Filmdə fotoqrafın müsahibəsi də yer alır.\nKaran Sinqh Vitali Balasanyandan münaqişə dövründə əsirlərlə necə davranılmasını danışmasını təkidlə xahiş edir: \"Birincisi, kimisə əsir saxlamaq çətindir. İkincisi, əsir təhlükə deməkdir. Əsirlikdən qaçmağa çalışan adam öldürülə, ya da bizimkilərdən kimisə öldürə bilər. Əgər bir adam əsir kimi qeydiyyatdadırsa, niyə onun öldürülməsinə görə başımız ağrımalıdır? Ya da onun bizim adamlarımızı öldürməyinə görə başımız ağrımalıdır... Gördüyünüz kimi, əsir istənilən halda təhlükə mənbəyidir. Hətta insan haqları təşkilatları, eləcə də beynəlxalq konveksiyalar amilini nəzərə alsaq da, bu fakt dəyişmir\".\nRejissor fotoqraf Enriko Sarsininin Natiqi əsir götürməsi və erməni hərbiçiləri tərəfindən dindirilməsi zamanı çəkdiyi şəkilləri Vitali Balasanyana göstərir. O, əsirin tanış gəldiyini, lakin Natiq Qasımov adlı əsiri xatırlaya bilmədiyini söyləyir: \"Bu ad doğurdan da yadımda deyil. Ancaq bizim əsirimiz kimi qeydiyyata alınmış kiminsə sonradan yoxa çıxması qeyri-mümkündür. Məndə belə bir məlumat yoxdur. Çünki biz bu məsələlərə çox ciddi yanaşırıq. Əsirlər bizim həbsxanalara düşən kimi, Beynəlxalq Qırmızı Xaç Komitəsi onları qeydiyyata götürürdü. Biz dərhal Qırmızı Xaç Komitəsi ilə əlaqə saxlayırdıq və əsirlər bu təşkilatın nəzarətinə verilirdi\".\nBalasanyan bununla belə, Sarsinin çəkdiyi fotoşəkillərdən erməni hərbiçilərinin bir neçəsini tanıyır. O, iki hərbiçinin onun əsgəri olduğunu təsdiqləyir, amma Natiq Qasımov nədənsə onun yadına düşmür: \"Biz yəqin ki, Natiqi təhvil vermişik. Özü də təkcə Natiqi yox, elə hamısını. Mən sonrakı vəziyyətə görə cavabdeh deyiləm. Əgər öldürdüklərimiz olubsa da, onların nəşini təhvil vermişik. Mən \"əgər\" sözünü vurğulamaq istəyirəm. Çünki biz öldürməmişik\".\n(Vitali Balasanyan)\nMaraqlıdır ki, general sorğu zamanı Natiqlə üzbəüz əyləşən və xüsusi nəzərə çarpan gənc zabiti də, deyəsən, tanımır. Rejissor Balasanyanın öz fotosunu özünə göstərib onun kim olmasını soruşur: \"Bu haqda heç bir məlumatım yoxdur. Heç bir məlumatım. Heç nə deyə bilmərəm\". Yəni özünü tanımır...\nMüəllif daha sonra istefada olan polkovnik-leytenant Romik Mixtaryanla görüşmək üçün İrəvana yollanır. O da müharibədə iştirak edib və ermənilər tərəfdə döyüşmüş zabit həmkarlarının bir çoxunu tanıyıb.\nKaran Sinqh Natiqi dindirən gənc zabitin fotoşəkilini ona da göstərmək qərarına gəlir və ümid edir ki, Romik onun kimliyinə işıq salmaqda köməklik göstərəcək: \"Bu ki, Vitodur, Vitali Balasanyandır. Bəli, Vitali Balasanyandır da\".\nDeməli, yüksək dövlət mükafataları almış Vitali Balasanyan Natiqin dindirilməsində şəxsən iştirak edibmiş. Bu, dəhşətli görünsə də, mümkün idi.\n1992-ci ildə Balasanyan Əsgəranın müdafiəsinə başçılıq edirdi. Həmin vaxt cəmi 33 yaşı olsa da, o, əsirlərin dəyişdirilməsini təşkil edirdi. Müsahibədə dindirilmə zamanı göstərilən fotoşəkildə özünü tanımaq istəməməsi heç təəccüblü deyil. Bu, Natiqin yoxa çıxmasına görə məsuliyyət daşıyanların tapılması ilə bağlı axtarışlarda böyük irəliləyiş sayıla bilərdi.\nLakin rejissor Romikin ifadəsini təsdiqləyən azı bir erməni şahidin ifadəsini almaq istəyir. Tapır da. O, kilsə döyüşündə iştirak etmiş, keçmiş erməni əsgəri Aşot Movsesyanın izinə düşür və Rusiyanın Saratov vilayətinə gedir.\n\"O, azərbaycanlı əsir cəsarətli əsgər idi. Necə deyərlər, çox qoçaq, ürəkli oğlan idi. Təsəvvür edin ki, ona qumbara atırdılar, o isə qumbaranı götürüb bizə atırdı. Kimyəvi tərkibli qumbara, tüstü şaşkası atırdıq, amma heç nə təsir etmirdi. Orada (sığındığı kilsə - red) təmiz hava ala bildiyi bir yer tapmışdı. Kilsədə özünü qoruya biləcəyi bir səngər, sığınacaq qazmışdı. Beləcə sağ qalmışdı\".\nRejissor sonra Aşota dindirilmə zamanı çəkilmiş fotoşəkli göstərib zabiti tanıyıb-tanımadığını aydınlaşdırmaq istəyir. \"Bəli, bəli, bu, Vitalidir. Tanıyıram, çox yaxşı strateqdir. Hərbi strategiyanı çox yaxşı bilirdi Vitali. Azərbaycan dilində də çox təmiz danışırdı. Yəni elə təmiz danışırdı ki, onun erməni olduğundan qətiyyən şübhələnməzdin. Yəni o dərəcədə təmiz danışırdı\".\nAşot daha bir sirri də açır. Heç demə, Vitali Balasanyan kilsəyə hücuma şəxsən özü rəhbərlik edirmiş: \"Vitali Balasanyanın sayəsində Xocalıdan bir müəllim gətirib kilsəyə saldılar ki, azərbaycanlı ilə danışıb onu oradan çıxmağa razı salsın. Belə də oldu. Balasanyan o vaxt orada idi. Mən də həmin vaxt orada idim. Üçüncü Stepanakert bölüyünün tərkibində ora getmişdim\".\nRejissor Aşotdan Natiqin sorğuya çəkilməsində itriak edib-etmədiyini və əsirin sonrakı taleyi haqqında bir şey bilib-bilmədiyini soruşur: \"Mən söhbət zamanı orada deyildim. Heç bir şey də eşitməmişdim. Amma dostlarımızdan biz gedəndən sonra orada nə baş verdiyini soruşdum. Eşitdiyimə görə, onu da doğramışdılar.\n- Doğramaq deyəndə nəyi nəzərdə tutursunuz?\n- Qısası, öldürmüşdülər. Əsir götürəndən sonra öldürmüşdülər. Dəyişdirməmişdilər. Hə, öldürmüşdülər. Belə eşitmişdim\".\nRejissor Vitali Balasyanın Natiqin itkin düşməsində əli olduğuna dair şübhələrin artdığını nəzərə alaraq ondan növbəti dəfə müsahibə almaq istəyir. Lakin general növbəti müsahibəyə razılıq vermir. Natiqi dindirən gənc zabitin kimliyinə gəlincə, Vitali Balasanyan yenə də cavab verməməyi seçir.\n30 ildən çox vaxt keçməsinə baxmayaraq, ailəsi Natiqin hələ də sağ olduğuna və qayıdacağına inanır...\nTeleqraf.com",
        "views": "268",
        "date": "01.10.2023 12:16",
        "link": "https://musavat.com/news/itkin-natiqin-hekayesi-seklini-tanimayan-balasanyan-dogradilar-sok_1010313.html"
    },
    {
        "title": "Beqlaryanın yeri bilindi - Separatçı bu şəhərdədir - FOTO",
        "category": "Region",
        "content": "Azərbaycanın Qarabağ bölgəsindəki bir neçə gün əvvəl özünü buraxdığını elan edən qanunsuz qondarma qurumun \"nazir\"i olmuş Artak Beqlaryan hazırda İrəvandadır.\nMusavat.com xəbər verir ki, o bu barədə öz \"Facebook\" səhifəsində paylaşım edib.\nBeqlaryan qondarma \"artsax\" qaçqınlarından üzr istəyib və bildirib ki, Qarabağdan gələn sakinlərin düşərgəsinə gedərək, onlarla müzakirə aparacaq.\nMusavat.com",
        "views": "519",
        "date": "01.10.2023 12:13",
        "link": "https://musavat.com/news/beqlaryanin-yeri-bilindi-separatci-bu-seherdedir-foto_1010312.html"
    },
    {
        "title": "Brilliant Dadaşova oğlu Cahad Qənirə Paşayeva ilə bağlı xatirəsini BÖLÜŞDÜ",
        "category": "Şou-biznes",
        "content": "Xalq artisti Brilliant Dadaşova mərhum millət vəkili Qənirə Paşayeva ilə bağlı kövrək paylaşım edib.\nMusavat.com bizim media-ya istinadla xəbər verir ki, sənətçi oğlu Cahadın 14 il əvvəl Şimali Kiprdə təhsil aldığı zaman Qənirə Paşayevanın onunla maraqlı dialoqundan söz açıb.\n\"Cahad 2009-cu ildə Şimali Kiprdə təhsil aldığı universitetdə, tələbələr bir yerə yığışıb Bakıdan gələn Qənirə Paşayevanın Türkiyə-Azərbaycan qardaşlığından bəhs etdiyi məruzəni dinləyir. Məruzə bitdikdən sonra Qənirə xanım oğlumu ilk dəfə görməsinə baxmayaraq 70 tələbənin içində məhz ona yaxınlaşıb əlini sıxır və deyir:\n\"Eşitdim bizi burada layiqincə təmsil edirsən\".\nCahad isə bilikli olduğu kimi, həm də şuluq olduğundan (Cahad sosial şəbəkə hesabında sözügedən mövzu ilə bağlı yazıb ki, \"İki ay Şimali Kiprdə olduğum müddətdə dalaşıb və içkili halda nəqliyyat vasitəsini idarə etdiyim üçün polisə düşmüşəm - red.) elə bilib ki, Qənirə xanım bu sözləri istehza ilə deyir. Bu səbəbdən Cahad Qənirə xanımdan üzr istəyir.\nQənirə xanım isə Cahadın üzr istəməyinə \"İlk dəfədir görürəm ki, tələbə imtahandan aldığı yüksək bala görə, üzr istəsin\" cavabını verib.\nCahad isə Qənirə xanımın bu sözlərinə \"Siz imtahanı nəzərdə tutursunuz?\" sualını verir.\nQənirə xanım isə cavabında \"Bəs sən nəyi nəzərdə tutub üzr istədin?\" sualını verir. Oğlum\nCahad isə \"Heç...\"\nQeyd edək ki, Q.Paşayeva 48 yaşında müalicə aldığı Mərkəzi Klinik xəstəxanasında vəfat edib. Naməlum mənşəli hipotonik vəziyyət diaqnozu qoyulub. Mərhum İkinci Fəxri Xiyabanda torpağa tapşırılıb.",
        "views": "127",
        "date": "01.10.2023 12:09",
        "link": "https://musavat.com/news/brilliant-dadasova-oglu-cahad-qenire-pasayeva-ile-bagli-xatiresini-bolusdu_1010281.html"
    },
    {
        "title": "Yer kürəsi üçün DƏHŞƏTLİ TARİX açıqlandı - Hər şey məhv olacaq",
        "category": "Dünya",
        "content": "Günəş 5 milyard il sonra Yer kürəsini \"udacaq\".\nMusavat.com xəbər verir ki, bu sözləri Türkiyənin məşhur geoloqu Cəlal Şəngör \"Kafa TV\"yə müsahibəsi zamanı deyib.\nO bildirib ki, Günəş öz yanacağını bitirəcək və böyüyüb daha nəhəng bir kütləyə çevriləcək.\n\"O zaman Günəş dünyanı udacaq və insanlar buxarlanacaq\" - Şengör bildirib.\n ",
        "views": "557",
        "date": "01.10.2023 12:00",
        "link": "https://musavat.com/news/yer-kuresi-ucun-dehsetli-tarix-aciqlandi-her-sey-mehv-olacaq_1010307.html"
    },
    {
        "title": "“Ermənistan Azərbaycanla döyüşməkdən qorxur, amma Rusiyaya müharibə elan edib”",
        "category": "Gündəm",
        "content": "“Ermənistan Azərbaycanla döyüşməkdən qorxur, amma Rusiyaya müharibə elan edib. Lakin gələcək hakimiyyət təkcə Rusiya ilə deyil, İran, ABŞ, Fransa, Hindistan, Çinlə də danışmalı olacaq”.\n“Qafqazinfo” “Sputnik-Ermənistan”a istinadən xəbər verir ki, bunu Ermənistanın ilk Baş naziri Vazgen Manukyan müxalifətin İrəvanda keçirilən mitinqində deyib.\nO, Ermənistanın hazırkı hakimiyyətinin xarici siyasətini sərt tənqid edib:\nOnun fikrincə, hakimiyyət Rusiya ilə Türkiyə arasındakı yaxınlaşmanı nəzərə alaraq öz maraqlarından çıxış etməli, o anda vəziyyətin təhlükəli olduğunu anlamalı və bu vəziyyətdən ya itkisiz, ya da az itki ilə çıxmalı idi:\n“Lakin tam əksi oldu. Ermənistan Rusiyaya müharibə elan etdi. Lakin Rusiya kimi bu regionda gücü olan və vəziyyətə təsir edə bilən ölkələrlə danışmağı bacarmaq lazım idi”.",
        "views": "256",
        "date": "01.10.2023 11:58",
        "link": "https://musavat.com/news/ermenistan-azerbaycanla-doyusmekden-qorxur-amma-rusiyaya-muharibe-elan-edib_1010280.html"
    },
    {
        "title": "Qarabağda 300-dən çox cinayət törətmiş erməni separatçısı beynəlxalq axtarışa verildi",
        "category": "Son xəbər",
        "content": "Qarabağda 300-dən çox cinayət törətmiş erməni separatçısı beynəlxalq axtarışa verilib.\nMusavat.com Trend-ə istinadən bildirir ki, bunu Azərbaycanın Baş prokuroru Kamran Əliyev jurnalistlərə açıqlamasında deyib.\nOnun sözlərinə görə, Qarabağ münaqişəsi başlayandan erməni separatçıları tərəfindən törədilən cinayətlərin hamısı qeydə alınıb:\n\"Bizim tərəfimizdən həmin cinayətlərlə bağlı sübutlar toplanıb. Ümumilikdə belə 300 cinayət işi açılıb. 300-dən çox cinayət törətmiş şəxs beynəlxalq axtarışa verilib. Həmin işlərlə bağlı lifayər qəsər sübutlar var. Təqsirsizlik prizumsiyasını öozmaq istəmədiyim üşün bu barədə çox danışmaq istəmirəm. Lakin qısa zamanda bu barədə ictimaiyyətə məlumat veriləcək\".",
        "views": "203",
        "date": "01.10.2023 11:50",
        "link": "https://musavat.com/news/qarabagda-300-den-cox-cinayet-toretmis-ermeni-separatcisi-beynelxalq-axtarisa-verildi_1010306.html"
    },
    {
        "title": "İlon Maskın atası: “Oğlumun bioqrafiyası cəfəngiyyatdır”",
        "category": "Dünya",
        "content": "“SpaceX” və “Tesla”nın qurucusu İlon Maskın atası Errol Mask Valter İsaakson tərəfindən yazılmış milyarderin tərcümeyi-halını cəfəngiyat adlandırıb.\nSöhbət “Elon Musk” adlı kitabdan gedir. 77 yaşlı cənubi afrikalı mühəndis qeyd edib ki, bu əsərdə təqdim olunan faktlar reallığa uyğun gəlmir.\nXüsusilə, o, oğlu ilə çətin münasibətlərinin iş adamının şəxsi həyatında problemlər yaratması fikrini təkzib edib.\n“İlon Mask bütün sahib olduqlarına görə mənə borcludur. Bunu tam məsuliyyətilə deyirəm. Mən onun üçün əlimdən gələni etmişəm. Bu kitab doğru deyil. Bu sanki bir şou üçün materialdır. Müəllifə e-poçt göndərdim və bu barədə ona dedim”, - milyarderin atası bildirib.\nMənbə: lenta.ru",
        "views": "243",
        "date": "01.10.2023 11:47",
        "link": "https://musavat.com/news/ilon-maskin-atasi-oglumun-bioqrafiyasi-cefengiyyatdir_1010279.html"
    },
    {
        "title": "Kamran Əliyevdən axtarışda olan separatçıları ÇAĞIRIŞ: \"Onsuz da gec-tez ...\"",
        "category": "Gündəm",
        "content": "“Separatçı rejimin axtarışda olan şəxslərinə müraciət edərək onları künüllü olaraq təslim olmağa çağırıram. Onsuz da gec-tez həbs ediləcəklər”.\nMusavat.com xəbər verir ki, bu sözləri jurnalistlərə açıqlamasında Baş prokuror Kamran Əliyev deyib.\n“Çoxsaylı cinayət əməllərində təqsirləndirilən David Babayan, Arayik Arutunyan və Cəlal Artunyan beynəlxalq axtarışa verilmişdi. Artıq onlardan David Babayan həbs edilib. Bu və digərləri barədə gələcəkdə ətraflı məlumat veriləcək”, - deyə Baş prokuror bildirib.",
        "views": "330",
        "date": "01.10.2023 11:38",
        "link": "https://musavat.com/news/kamran-eliyevden-axtarisda-olan-separatcilari-cagiris-onsuz-da-gec-tez_1010303.html"
    },
    {
        "title": "“İranlı həmkarım söz verdi ki, Fərid Səfərlinin məsələsinə bir daha baxılacaq”",
        "category": "Siyasət",
        "content": "Baş prokuror Kamran Əliyev İranda həbs edilən azərbaycanlı tələbə Fərid Səfərlinin işi ilə bağlı iranlı həmkarı ilə müzakirə aparıb.\nMusavat.com xəbər verir ki, bu barərə Baş Prokuror Kamran Əliyev jurnalistlərə açıqlamasında deyib.\nK.Əliyev bildirib ki, iranlı həmkarından bu məsələyə bir daha diqqətlə baxmağı xahiş edib:\n“Xahiş etdim ki, bu işlə bağlı humanizm prinsipləri nümayiş etdirilsin. O da mənə söz verdi ki, bu məsələyə bir daha baxılacaq və prokurorluq humanizm prinsiplərini əsas götürərək öz mövqeyini ortaya qoyacaq”.",
        "views": "136",
        "date": "01.10.2023 11:37",
        "link": "https://musavat.com/news/iranli-hemkarim-soz-verdi-ki-ferid-seferlinin-meselesine-bir-daha-baxilacaq_1010302.html"
    },
    {
        "title": "“Düşmən tərəf mina xəritələri və kütləvi məzarlıqlarla bağlı bizə məlumat vermir”",
        "category": "Gündəm",
        "content": "“Ərazilərimiz işğaldan azad edildikcə kütləvi məzarların aşkar edilməsi halları da çoxalır”.\nMusavat.com xəbər verir ki, bunu jurnalistlərə açıqlamasında Baş prokuror Kamran Əliyev deyib.\nK.Əliyev bildirib ki, təəssüflər olsun ki, düşmən tərəf nə mina xəritələri, nə kütləvi məzarlıqlarla bağlı bizə məlumat verir. Yaxud da verdikləri məlumat dəqiq olmur:\n“Prezident İlham Əliyev tərəfindən də bu məsələ dəfələrlə ən yüksək tribunalardan qaldırılıb. Bizim üçün ən önəmli məsələlərdən biri Birinci Qarabağ müharibəsində itkin düşmüş şəxslərin müəyyən edilməsi və onların nəşlərinin yaxınlarına qaytarılmasıdır. Ermənistan tərəfi bu işlərdə də bizimlə əməkdaşlıq etməsə də, biz bu işlərin zaman-zaman həllini tapmasına çalışırıq”.",
        "views": "113",
        "date": "01.10.2023 11:36",
        "link": "https://musavat.com/news/dusmen-teref-mina-xeriteleri-ve-kutlevi-mezarliqlarla-bagli-bize-melumat-vermir_1010301.html"
    },
    {
        "title": "İranda etiraz edən işçilərə şallaq və həbs cəzası verildi - FOTO",
        "category": "Region",
        "content": "İranın polad istehsalı zavodunda etiraz aksiyası keçirən 17 işçi şallaq, həbs və ya cərimə cəzasına məhkum edilib.\nBu barədə “Azad İran” “Telegram” kanalı xəbər verib.\nMəlumata görə, hökm Polad Sənayesi və Ticarəti Şirkətinin şikayəti əsasında Əhvaz şəhər İnqilab Məhkəməsi tərəfindən çıxarılıb. \nŞirkətin idarəetmə, eləcə də hüquqi vəziyyətinə etiraz edən işçilər “mübahisə yaratmaq və ictimai asayişi pozmaq”da ittiham ediliblər.\nHökmə əsasən, onların hər birinə üç aylıq həbs əvəzinə 2 milyon 500 min tümən (101 manat) cərimə və 74 şallaq cəzası verilib.",
        "views": "72",
        "date": "01.10.2023 11:36",
        "link": "https://musavat.com/news/iranda-etiraz-eden-iscilere-sallaq-ve-hebs-cezasi-verildi-foto_1010278.html"
    },
    {
        "title": "Xankəndi artıq “Azercell”in əhatə dairəsində!",
        "category": "Ölkə",
        "content": "Ağdərə və Xocalıdan sonra Xankəndi şəhəri də “Azercell” şəbəkəsinə qoşulub.\nBu barədə işğaldan azad olunmuş ərazilərdə ilk mobil infrastrukturu quran “Azercell Telekom” MMC-dən bildirilib.\nXatırladaq ki, hazırda Qarabağda “Azercell”in 100-dən çox LTE texnologiya əsaslı baza stansiyası fəaliyyət göstərir. Mobil operator Şuşa, Ağdam, Füzuli, Cəbrayıl, Zəngilan, Qubadlı və Kəlbəcər rayonlarını, İstisu, Hadrut, Suqovuşan qəsəbələrini, həmçinin Xocavənd və digər rayonların kəndlərini öz şəbəkəsi ilə əhatə edir. Laçın rayonunda lider mobil operator 15-dən çox baza stansiyası quraşdırıb.\n“Azercell” bütün ölkə ərazisi ilə yanaşı, işğaldan azad olunmuş torpaqlarda da yeni nəsil şəbəkənin genişləndirilməsi və bu ərazilərə qayıdacaq əhalinin qabaqcıl kommunikasiya xidmətləri ilə təmin edilməsi istiqamətdə işlərini davam etdirir.",
        "views": "175",
        "date": "01.10.2023 11:35",
        "link": "https://musavat.com/news/xankendi-artiq-azercell-in-ehate-dairesinde_1010300.html"
    },
    {
        "title": "Türkiyə DİN-in binasına terror hücumu olub, ölən və yaralılar var\nVİDEO",
        "category": "Son xəbər",
        "content": "Türkiyə Daxili İşlər Nazirliyi Mühafizə Baş İdarəsinə terror hücumu olub.\nAPA-nın İstanbul müxbirinin verdiyi xəbərə görə, bu barədə Türkiyə daxili işlər naziri Ali Yerlikaya bildirib.\nO qeyd edib ki, yerli vaxtla saat 09.30 radələrində bina girişinə avtomobillə gələn iki terrorçu bombalı hücum həyata keçirib.\nTerrorçulardan biri özünü partladıb, digər terrorçu isə zərərsizləşdirilib.\nAçılan atəş nəticəsində 2 polis yüngül xəsarət alıb\n***\nTürkiyə DİN-in binası yaxınlığında partlayış baş verib\nTürkiyənin paytaxtı Ankarada Daxili İşlər Nazirliyinin binası yaxınlığında partlayış baş verib, yaralı var.\nAPA xəbər verir ki, bu barədə \"CNN Türk\"ə istinadən xəbər verir.\nHadisə yerinə çoxlu sayda polis və həkim briqadası gəlib. Hadisə zamanı ölüm və yaralılarla bağlı məlumat verilmir.\nPartlayışdan əvvəl atışma olduğu barədə məlumat yayılıb.\n ",
        "views": "433",
        "date": "01.10.2023 11:31",
        "link": "https://musavat.com/news/turkiye-din-in-binasina-terror-hucumu-olub-olen-ve-yaralilar-var_1010299.html"
    },
    {
        "title": "Türkiyə mediası Şahruddin haqda nə deyir?",
        "category": "İdman",
        "content": "Türkiyə mediası \"Adana Dəmirspor\"a transfer olan Şahrudin Məhəmmədəliyevdən yazıb.\nMusavat.com sportinfo.az xəbər verir ki, yerli həmkarlarımız qapıçının AVRO-2024-ün seçmə mərhələsində Belçika ilə matçda uğurlu oyununa diqqət çəkib.\nQeyd olunub ki, \"Adana Dəmirspor\"un yeni transferi həmin görüşdə Azərbaycanın ən yaxşı futbolçusu seçilib.",
        "views": "460",
        "date": "01.10.2023 11:25",
        "link": "https://musavat.com/news/turkiye-mediasi-sahruddin-haqda-ne-deyir_1010284.html"
    },
    {
        "title": "Araik Arutyunyan və Cəlal Arutyunyan beynəlxalq axtarışa verildi",
        "category": "Son xəbər",
        "content": "“Araik Arutyunyan və Cəlal Arutyunyan beynəlxalq axtarışa verilib”.\n“Report”un xəbərinə görə, bunu Azərbaycanın Baş prokuroru Kamran Əliyev jurnalistlərə açıqlamasında deyib.\nOnun sözlərinə görə, Vətən müharibəsi zamanı Gəncənin dinc əhalisinin raket zərbələri ilə atəşə tutulması və mülki əhalinin qətlə yetirilməsi ilə bağlı həmin dövrdə David Babayan, Araik Arutyunyan, Cəlal Arutyunyan beynəlxalq axtarışa verilib: “Onlardan biri artıq həbsədədir və barəsində istintaq gedir. Yaxın zamanlarda Azərbaycan ictimaiyyəti bunlar və digərləri barədə ətraflı məlumat alacaq”.",
        "views": "985",
        "date": "01.10.2023 11:15",
        "link": "https://musavat.com/news/araik-arutyunyan-ve-celal-arutyunyan-beynelxalq-axtarisa-verildi_1010296.html"
    },
    {
        "title": "Sərhəddə GƏRGİNLİK: ermənilər atəş açdı, şəhidimiz var – ermənilər səfirliyimizə HÜCUMA hazırlaşır",
        "category": "Son xəbər",
        "content": "Sərhəddə gərginlik: Nikolun yeni eskalasiyada 4 məqsədi\n\nErmənistandan açılan snayper atəşi: şəhidimiz var - MN\nRusiyanın bu ərazilərini işğal etməliyik - Poqosyan\nXankəndidə separatçıların \"bayrağ\"ı yığışdırılıb\nErmənilər atəş açdı: Şəhidimiz var\nBaş Prokuror cinayətkar ermənilərə müraciət etdi: “Təslim olun”\nXanləndidən son görüntü: Şəhəri zibilləyib tərk edənlərin “bayrağ”ı da yığışdırıldı\n“Martakert” yox, Ağdərə… – Lövhə belə götürüldü\nBAŞ SEPARATÇILAR BAKIDAN ƏFV DİLƏYİRLƏR! - \"Xankəndini tərk etmək üçün Bakının alicənablığına ümid bəsləyirlər\"\nMovses Akopyan: “Azərbaycan məni də tələb edəcək”\nRus senator Karasin Vardanyanı “qəhrəman şəxsiyyət” adlandırıb\nTƏCİLİ! Ermənilər səfirliyimizə hücuma HAZIRLAŞIR\nAraik Arutyunyan, Cəlal Arutyunyan beynəlxalq axtarışa verildi\n“300-dən çox erməni separatçısı beynəlxalq axtarışa verilib\" - Baş prokuror\nBu və gündəmdəki bir çox xəbərləri aparıcı Sevinc Telmanqızının təqdimatındakı “Bazar Xəbər” verilişində izləyə bilərsiz. Müzakirədə tamaşaçılarımız da iştirak edə bilər.\nFacebook səhifəsinin ünvanı:\nhttps://www.facebook.com/NewMusavat\nYoutube səhifəsinin ünvanı:\nhttps://www.youtube.com/user/TVmusavat",
        "views": "552",
        "date": "01.10.2023 11:14",
        "link": "https://musavat.com/news/serhedde-gerginlik-ermeniler-ates-acdi-sehidimiz-var-ermeniler-sefirliyimize-hucuma-hazirlasir_1010297.html"
    },
    {
        "title": "Vaqif Sadıqov erməni radikallarının Azərbaycan səfirliyinə hücum edəcəyini bildirib - FOTO",
        "category": "Gündəm",
        "content": "Azərbaycanın Belçika və Lüksemburqdakı səfiri, Azərbaycanın Avropa İttifaqı yanında Nümayəndəliyinin başçısı Vaqif Sadıqov Belçikada məskunlaşan “ekstremist erməni diasporu təşkilatlarının” paytaxt Brüsseldəki Azərbaycan səfirliyi qarşısında zorakılığa əl atacağını açıqlayıb.\nBu barədə diplomat “X” sosial şəbəkə hesabında yazıb.\n“Oktyabrın 1-i saat 14:00-da Belçikada fəaliyyət göstərən ekstremist erməni diasporu təşkilatları Fransadan gələn analoji radikallarla Brüsselin Robert Şuman qovşağında mitinq təşkil edəcəklər. Mövcud insayder məlumatlarına görə, mitinqdən sonra ekstremist dəstələr Tervüren prospekti, 282 ünvanında yerləşən Azərbaycan səfirliyinə qarşı zorakılıq tətbiq etməyi planlaşdırırlar. Səfirlik bu barədə Belçika Xarici İşlər Nazirliyi və Brüssel polisini bilgiləndirib. Erməni mənbələrinin məlumatına görə, bir neçə belçikalı siyasətçi də dəvətlidir. Bu təxribat radikal erməni diaspor qrupları tərəfindən sentyabrın 29-da Beyrutda və sentyabrın 30-da Los-Ancelesdə Azərbaycanın diplomatik nümayəndəliklərinə qarşı son analoji zorakılıq hərəkətləri ardınca baş verəcək.\nBelçikada məskunlaşan və ev sahibi millətin qonaqpərvərliyindən və bu ölkədə yaşadıqları azadlıqlardan sui-istifadə edən radikal erməni qruplaşmalarının üzvləri Belçikada daim Azərbaycanı hədəfə alıblar. 2021-ci ildə səfirliyə qarşı zorakı hücumda iki Azərbaycan vətəndaşı yaralanıb.\nSəfirliyə və onun diplomatlarına qarşı sabaha planlaşdırılan zorakı hərəkətlər oktyabrın 5-də İspaniyanın Qranada şəhərində keçiriləcək yüksəksəviyyəli mühüm görüş ərəfəsində Ermənistan və Azərbaycan arasında yenicə inkişaf edən sülh prosesinə və Aİ ilə ABŞ-nin yorulmaz səylərinə qarşı yönəlib. Bu oyunun yeni elementi ondan ibarətdir ki, Belçikada yerləşən radikal erməni qruplarının hərəkətləri həm də “milli maraqlara xəyanətdə” günahlandırılan Ermənistan hökumətinə qarşı yönəlib. Ən şoka salan isə odur ki, Brüsseldəki erməni diplomatlar daşnaklarla və nümayəndələrinin Ermənistana getməsinə belə icazə verilməyən digər radikal müxalifət qrupları ilə operativ əlaqə saxlamaqla həmfikirdirlər.\nTəhlükə böyükdür. Brüssel polisinin xarici diplomatik missiyanı qorumasını gözləyirik. Sağlam düşüncənin qalib gələcəyinə ümidliyəm”, - Azərbaycan səfiri qeyd edib.\n ",
        "views": "221",
        "date": "01.10.2023 11:14",
        "link": "https://musavat.com/news/vaqif-sadiqov-ermeni-radikallarinin-azerbaycan-sefirliyine-hucum-edeceyini-bildirib-foto_1010276.html"
    },
    {
        "title": "Türkiyədə “Qənirə Paşayeva Ödülü” təsis edildi",
        "category": "Son xəbər",
        "content": "Türk Ədəbiyyatı Vəqfi \"Qənirə Paşayeva Tomris Xatun\" ödülü təsis edib.\nMusavat.com axar.az-a istinadən bildirir ki, bu barədə Türk Ədəbiyyatı Vəqfinin başqanı Sərhad Kabaklı məlumat yayıb.\nO bildirib ki, bu mükafat \"Yaşayan Dədə Qorqud\" ödülünə əlavə olaraq təsis edilib.\nQeyd edək ki, Sərhad Kabaklı Qənirə Paşayevanın dəfnində də iştirak edib.",
        "views": "277",
        "date": "01.10.2023 11:03",
        "link": "https://musavat.com/news/turkiyede-qenire-pasayeva-odulu-tesis-edildi_1010275.html"
    },
    {
        "title": "Bu ölkədə güclü zəlzələ oldu",
        "category": "Dünya",
        "content": "Qırğız Respublikasının ərazisindəki İssık-Kul gölünün cənubunda 6,2 maqnitudalı zəlzələ olub.\nBu barədə Qazaxıstan Fövqəladə Hallar Nazirliyinin Seysmoloji təcrübə-metodik ekspediyası məlumat yayıb.\nBildirilib ki, yeraltı təkanların episentri Qazaxıstanın Almatı şəhərindən 122 km cənubda qeydə alınıb. Zəlzələnin dərinliyi 10 km olub.\nSeysmoloqların verilənlərinə görə, Bakı vaxtı ilə saat 01:30-da qeydə alınan təbiət hadisəsi Qazaxıstanın ən iri şəhərində 2-3 bal civarında hiss olunub. Dağıntı və tələfat barədə məlumat verilməyib.",
        "views": "296",
        "date": "01.10.2023 10:52",
        "link": "https://musavat.com/news/bu-olkede-guclu-zelzele-oldu_1010269.html"
    },
    {
        "title": "Prezident Administrasiyasından Xankəndi ilə bağlı YENİ XƏBƏR",
        "category": "Qarabağ xəbərləri",
        "content": "Azərbaycan Respublikasının işğaldan azad edilmiş ərazilərində məsələlərin mərkəzləşdirilmiş qaydada həlli ilə bağlı yaradılmış Əlaqələndirmə Qərargahının nəzdində Müvəqqəti İdarəetmə Mərkəzi tərəfindən Xankəndi şəhərində müvafiq tibbi xidmətlərin təşkilinə başlanılıb.\nMusavat.com xəbər verir ki, bu barədə Azərbaycan Respublikası Prezidenti Administrasiyasının məlumatında qeyd olunur.\nBildirilir ki, Azərbaycan Respublikasının səhiyyə qurumlarının məsul şəxslərinin iştirakı ilə ixtisaslaşdırılmış tibbi heyət, o cümlədən müxtəlif tibb mütəxəssisləri, 7 ambulans və təcili tibbi yardım briqadası Xankəndiyə ezam edilib. Xankəndidə əhalinin cari tibbi və sanitar-epidemioloji vəziyyəti qiymətləndiriləndən sonra növbəti müvafiq addımların atılması nəzərdə tutulur.\nMusavat.com ",
        "views": "2332",
        "date": "01.10.2023 10:45",
        "link": "https://musavat.com/news/prezident-administrasiyasindan-xankendi-ile-bagli-yeni-xeber_1010292.html"
    },
    {
        "title": "Movses Akopyan: “Azərbaycan məni də tələb edəcək”",
        "category": "Son xəbər",
        "content": "Ermənistan silahlı qüvvələri baş qərargahının keçmiş rəisi, keçmiş baş hərbi müfəttiş, general-polkovnik Movses Akopyan yerli mətbuata müsahibəsində bildirib ki, Azərbaycanın növbəti hədəfi o olacaq.\n“Bilirəm ki, onlar məni də tələb edəcəklər. Ola bilər ki, Ermənistan rəhbərliyi məni təhvil verməyə çalışsın, amma buna nail olmayacaqlar”, - Akopyan qeyd edib.\nXatırladaq ki, Akopyan Azərbaycanın Xocavənd rayonunda anadan olub. O, 2007-2015-ci illərdə qondarma separatçı rejimin “müdafiə naziri” işləyib.\nBununla yanaşı, Akopyan həm də Ermənistanın təhlükəsizlik şurasının hazırkı katibi Armen Qriqoryanın dayısıdır. O, sonuncu dəfə Ermənistan müdafiə nazirliyinin hərbi nəzarət xidmətinin rəisi vəzifəsində işləyib və baş nazir Nikol Paşinyanla ziddiyyətlərinə görə vəzifəsindən istefa verib. (Oxu.az)",
        "views": "3142",
        "date": "01.10.2023 10:42",
        "link": "https://musavat.com/news/movses-akopyan-azerbaycan-meni-de-teleb-edecek_1010207.html"
    },
    {
        "title": "Rus senator Karasin Vardanyanı “qəhrəman şəxsiyyət” adlandırıb",
        "category": "Dünya",
        "content": "Federasiya Şurasının nümayəndəsi Qriqori Karasin bir neçə gün öncə Azərbaycanın sərhədçiləri tərəfindən saxlanılan Ruben Vardanyanı “qəhrəman şəxsiyyət” adlandırıb.\nMusavat.com xarici mediaya istinadla xəbər verir ki, rusiyalı senatorun bu fikri Telegram-kanalında yer alıb.\n“Ruben Vardanyan, şübhəsiz ki, Ermənistanda baş verən dramatik hadisələr fonunda qəhrəmana çevrilib. Rusiyada tanınmış, uğurlu iş adamı, hərtərəfli savadlı, səs-küylü bəyanatlarda və televiziya müsahibələrində deyil, əməllərində vətənpərvər olan bu adam bir ildən çoxdur ki, Dağlıq Qarabağa köçüb. 2022-ci ilin noyabrında o, “DQR” hökumətinə rəhbərlik edib”, – Karasin yazıb.\nParlament üzvü əlavə edib ki, “Öz fikirlərini qəti şəkildə müdafiə etməsi və ölkəsinin taleyinə yanaşması Vardanyanın şəxsiyyətinə hörmət doğurur”.\nQeyd edək ki, Ruben Vardanyan qondarma rejimin rəhbəri olmazdan öncə də, olanda da, vəzifəsindən istefa verəndən sonra Azərbaycan dövlətinə qarşı radikal çıxışlara yol verib, Qarabağ ermənilərinin mənasız müqavimətlərini davam etdirmələrinə hər cür köməklik göstərib, ayrıca “Nemezis” qisasçılığını xatırladaraq terror çağırışı edib.\nMusavat.com",
        "views": "855",
        "date": "01.10.2023 10:38",
        "link": "https://musavat.com/news/rus-senator-karasin-vardanyani-qehreman-sexsiyyet-adlandirib_1010273.html"
    },
    {
        "title": "Qarabağdan YENİ GÖRÜNTÜLƏR: Şuşa-Xankəndi yolunda... - VİDEO",
        "category": "Qarabağ xəbərləri",
        "content": "Şuşa-Xankəndi yolunda yeni yol nişanı quraşdırılıb.\nMusavat.com xəbər verir ki, bu barədə görüntülər sosial şəbəkələrdə yayılıb. \nYol nişanında Xankəndi, Xocalı, Əsgəran və Ağdama olan məsafələr qeyd edilib.\nSözügedən görüntüləri təqdim edirik:\n ",
        "views": "1054",
        "date": "01.10.2023 10:27",
        "link": "https://musavat.com/news/qarabagdan-yeni-goruntuler-susa-xankendi-yolunda-video_1010272.html"
    },
    {
        "title": "Bakı bulvarı ilə bağlı VACİB XƏBƏR: 2040-cı ilə qədər...",
        "category": "Ölkə",
        "content": "Dövri iqtisadiyyatın təmin edilməsi istiqamətində işğaldan azad edilmiş ərazilərdə yaşayış məntəqələrinin bərpası zamanı tikinti tullantılarının dayanıqlı şəkildə idarə olunması işlərinə start verilib.\nMusavat.com apa-ya istinadən xəbər verir ki, bunu ekologiya və təbii sərvətlər naziri Muxtar Babayev Bakıda keçirilən 2-ci Azərbaycan Milli Şəhərsalma Forumunda deyib.\nO qeyd edib ki, Ağdam rayonunun Kəngərli kəndinin bərpa və yenidənqurulması zamanı yaranan tikinti-söküntü tullantılarının təkrar emalına və istifadəsinə başlanılıb.\nNazir vurğulayıb ki, eyni zamanda, tullantı sularının səmərəli idarə olunması, yağış, drenaj sularının toplanması şəbəkəsinin qurulması, təmizlənmiş tullantı sularının təkrar istifadəyə yönəldilməsi, xüsusilə yaşıllıq ərazilərinin suvarılmasında istifadə edilməsi prioritet olmalıdır.\nMuxtar Babayev həmçinin əlavə edib ki, iqlim dəyişmələri proseslərinə adaptasiyanın əsas komponentlərindən biri yaşıllıq sahələri ilə bağlıdır. Şəhərdə yaşıllıqların və açıq sahələrin artırılması Bakı şəhərinin Baş Planının layihəsinin prioritet məqsədlərindən biridir.\nNazir Bakı şəhərinin yaşıllıqlarının xeyli artırılacağını deyib: \"Həmçinin Bakı bulvarının uzadılması planlaşdırılır, onun uzunluğu 2040-cı ilə qədər, yüksək keyfiyyətli ictimai yaşıllaşdırma ilə 25 kilometrdən çox olacaq\".",
        "views": "1852",
        "date": "01.10.2023 10:15",
        "link": "https://musavat.com/news/baki-bulvari-ile-bagli-vacib-xeber-2040-ci-ile-qeder_1010166.html"
    },
    {
        "title": "Hikmət Hacıyev: “Azərbaycan Qarabağın 30 il əvvəlki kimi çiçəklənən dinc regiona çevrilməsini istəyir”",
        "category": "Siyasət",
        "content": "“Azərbaycan Qarabağın 30 il əvvəlki kimi çiçəklənən, firavan və hər şeydən öncə dinc regiona çevrilməsini istəyir”.\nBu barədə Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev AFP-yə deyib.\nErməniəsilli sakinlərin bölgəni tərk etməsi ilə bağlı sualı cavablandıran Prezidentin köməkçisi “etnik təmizləmə” ifadəsini qəbuledilməz olduğunu vurğulayaraq köçün sərbəst şəkildə baş verdiyini diqqətə çatdırıb.\n“Bilirik ki, ermənilər və beynəlxalq KİV bütün əsgərləri həbs etmək niyyətimizin olduğunu deyir. Əgər silahları təhvil versələr, azaddırlar və Ermənistan Respublikasına getmək imkanları var”, - Hikmət Hacıyev əlavə edib.",
        "views": "170",
        "date": "01.10.2023 10:13",
        "link": "https://musavat.com/news/hikmet-haciyev-azerbaycan-qarabagin-30-il-evvelki-kimi-ciceklenen-dinc-regiona-cevrilmesini-isteyir_1010274.html"
    },
    {
        "title": "Azərbaycanda hərbi xidmətə növbəti çağırış başlayıb",
        "category": "Ölkə",
        "content": "Prezident İlham Əliyevin bu ilin avqustun 16-da imzaladığı sərəncama əsasən Azərbaycanda həqiqi hərbi xidmətə növbəti çağırış başlayıb.\nMusavat.com xəbər verir ki, artıq bu gündən çağırışçıların müəyyən edilən qrafik əsasında xidmət yerlərinə göndərilməsinə başlanılıb.\nBelə ki, 2005-ci ildə doğulmuş və çağırış gününədək (həmin gün də daxil olmaqla) 18 yaşı tamam olmuş, habelə 1988-2004-cü illərdə doğulmuş, yaşı 35-dək olan, Azərbaycan Silahlı Qüvvələrində müddətli həqiqi hərbi xidmət keçməmiş, müddətli həqiqi hərbi xidmətə çağırışdan möhlət hüququ olmayan və ya müddətli həqiqi hərbi xidmətə çağırışdan azad edilməmiş Azərbaycan vətəndaşları oktyabrın 1-dən 30-dək müddətli həqiqi hərbi xidmətə çağırılırlar.\nSəfərbərlik və Hərbi Xidmətə Çağırış üzrə Dövlət Xidməti tərəfindən çağırışçıların müddətli həqiqi hərbi xidmətə yola salınması oktyabrın 30-dək davam edəcək.\nQeyd edək ki, Prezident İlham Əliyev bu il avqustun 16-da \"Azərbaycan Respublikası vətəndaşlarının 2023-cü il oktyabrın 1-dən 30-dək müddətli həqiqi hərbi xidmətə çağırılması və müddətli həqiqi hərbi xidmət hərbi qulluqçularının ehtiyata buraxılması haqqında\" sərəncam imzalayıb.",
        "views": "243",
        "date": "01.10.2023 09:45",
        "link": "https://musavat.com/news/azerbaycanda-herbi-xidmete-novbeti-cagiris-baslayib_1010271.html"
    },
    {
        "title": "Məkr dağarcıqlarının kütləvi köç aksiyası",
        "category": "Yazarlar",
        "content": "  İldırımsürətli lokal antiterror əməliyyatından iki gün sonra, sentyabrın 22-də ermənilərin sözləşibmişlər kimi, Xankəndi və ətrafdakı rayonlardan Ermənistana doğru kütləvi köçə başlaması ilk gündən şübhəli idi.\nÖlkəmizin politoloq və müşahidəçiləri əbəs yerə şübhələnmirdilər. Əsaslar vardı, bu hiylə və məkr dağarcıqlarından hər şey gözlənilirdi. Azərbaycan rəhbərliyi Qarabağda qalmaq istəyən ermənilərə təhlükəsizlik və toxunulmazlıq təminatı verirdi. Üstəlik, Rusiya sülhməramlıları da ordaydı.\nÖtə yandan, Avropa ölkələrinin siyasi dairələri də gözlərini bərəldib Qarabağa baxırdılar və olub-keçən hər şeyin qeydiyyatını aparırdılar, erməni icmasına qarşı hər hansı bir qanun pozuntusu olsa, anındaca reaksiya verəcəkdilər.\nHəm də həmin vaxt Azərbaycan ordusunun hissələri və hüquq-mühafizə orqanlarının əməkdaşları yaşayış məntəqələrinə daxil olmamışdılar, yarılmış cəbhə xəttinin yaxınlığında təmkinli bir şəkildə dayanmış, qanunsuz hərbi birləşmələrin, terrorçuların silahı təhvil verməsini gözləyirdilər.\nMülki sakinlərə “sizə filan qədər vaxt veririk, buradan köçməlisiniz” deyən, onları haqq-hesab çəkməklə təhdid edən yox idi. Gözlənilirdi ki, sıravi ermənilər “artsax” nağılının bitdiyini anlayaraq, sovet dövründə olduğu kimi Azərbaycan dövlətinin təbəəsi olaraq qalıb yaşamaqda davam edəcəklər.\nAncaq onlar birdən-birə kütləvi şəkildə Ermənistana adlamağa qərar verdilər. Bu, insanların öz iradəsinin qərarı kimi görünmürdü, mütəşəkkil işə oxşayırdı.\nArada azərbaycanlı jurnalistlərin müsahibə aldığı yaşlı erməni kişi ağzından belə bir söz qaçırdı ki, kənd sovetindən gəlib onlara ellikcə köçməyin lazım olduğunu deyiblər.\nBax, şübhəli məqam bu idi. Deməli, qondarma “hökumət”in xırda ranqlı məmurları belə o xaosda mülki insanları idarə edir, onların əvəzindən qərarlar verirlər: “Burada qalmaq olmaz, hamımız getməliyik”.\nDaha bir şübhəli məqam köç üstə olanların qəribə bir arxayınlıq içində olmasıydı, çoxlarında dərin məyusluq yox idi, sanki bir-iki aylığa harasa “sezon”a və ya yaylağa gedirlər, sonra yenə qayıdıb gələcəkdilər.\nƏgər həmin günlərdə Azərbaycan tərəfi ermənilərin qarşısını alıb, köçmələrinə mane olsa, qışqırıq səsi yenə dünyanı başına götürəcəkdi: “Azərbaycan erməniləri girov götürüb, qırmaq istəyir”.\nBu mənzərələri şəkkaklıqla seyr edən bir çox həmvətənlərimiz bu kütləvi köçdə məkrli bir niyyətin olduğunu dərhal sezdilər, yazdılar, danışdılar.\nTezliklə aydın oldu ki, bu, o qədər də xaotik köç deyil, mütəşəkkil köç aksiyasıdır. Ermənistana köçənlərin siyahıya alınması, sonra bu rəqəmlərin şişirdilməsi, daha sonra BMT başda olmaqla bir çox nüfuzlu beynəlxalq təşkilatlara müraciət edilməsi göstərir ki, ermənilər bu kütləvi köçdən Azərbaycana qarşı siyasi alət kimi istifadə etmək, məsələyə qüdrətli dövlətləri qarışdırmaq istəyirlər.\nSöhbətin “zorakılıqla deportasiya”ya, “etnik təmizləmə”yə gətiriləcəyi ilk günlərdən bəlliydi. Xoşbəxtlikdən, Azərbaycanın hərbi qüvvələri erməni icmasının təmsilçilərinə güldən ağır söz demədilər, heç kimi döymədilər, təhqir etmədilər, hamısını qonaq yola salırmış kimi yola saldılar, hələ yolluq su və qida da payladılar.\n30-31 il öncə yüz bir zülm-zillət içində Qarabağın rayonlarından didərgin düşənlər bizimkilərin ermənilərlə bu cür rəftarını qəbullana bilmirdilər, tənqid edirdilər. Ancaq işin içində olanlar bilirdilər ki, bu xalqın məkrli başbilənlərinin əlinə nəinki səbəb, heç bəhanə də vermək olmaz.\nBudur, indi onlar dünyanı ayağa qaldırıblar ki, Azərbaycandan zorakılıqla qovulublar. Ortada isə kütləvi köçdən başqa heç bir fakt yoxdur. Ermənilər evlərinə hücum edilməsi, əmlaklarının zorla əllərindən alınması, özlərinin döyülməsi, yaşayış yerlərindən zorakılıqla çıxarılması adına heç bir foto və videogörüntülərə malik deyillər. Onların 99 faizi Laçın postuna gələnə qədər azərbaycanlı hərbçilərlə heç bir təmasda olmayıblar. Posta isə onlara su paylayıblar, halı pisləşənlərə kömək ediblər. Bunun videoları isə var və çoxdur. Hamısı sənəddir.\nHətta BMT də təsdiqləyib ki, ermənilərə qarşı hər hansı bir təzyiq olmayıb.\nAncaq bu, bəs olmayacaq. Onlar dünyada, əsasən də Avropada böyük bir təbliğat kampaniyası aparacaq, həm beynəlxalq təşkilatlardan və ayrı-ayrı dövlətlərdən külli miqdarda maddi yardım dilənəcəklər (artıq başlayıblar), həm də Azərbaycanın milyardlarla dollar həcmində təzminat ödəməyə məcbur edilməsinə çalışacaqlar.\nBununla da bitməyəcək, ermənilər qısa bir müddətdən sonra beynəlxalq güclərin bayrağı və himayəsi altında yenidən geriyə, Qarabağa qayıtmağa, status və təhlükəsizlik təminatı almağa çalışacaqlar. Onlar qarşılarına Qarabağda ikinci Kosovo yaratmağı məqsəd qoyublar. Açıq görünür.\nYalnız onların unutduqları bir şey var. Azərbaycanlılar özlərini onlara qarşı serblərin albanlara münasibətdə etdiklərinin mində birini etməyib. Əksinə, nə edibsə, onlar edib.\nİndi tam vədəsidir. Viranəyə çevrilmiş Qarabağın rayonlarına görə beynəlxalq məhkəmələrdə 9 sıfırlı rəqəmlərlə ifadə olunan təzminat davası açmaq lazımdır ki, həm başları özlərinə qarışsın, həm də bütün dünya görsün ki, onlar heç də fağır-fasıq məxluqlar deyil.\nHələ 35 il öncə Ermənistandan didərgin salınmış soydaşlarımızın repatriasiya məsələsi də kozır kimi durur.\nXalid KAZIMLI",
        "views": "792",
        "date": "01.10.2023 09:37",
        "link": "https://musavat.com/news/mekr-dagarciqlarinin-kutlevi-koc-aksiyasi_1010270.html"
    },
    {
        "title": "“Taliban” nümayəndələri Moskvada pasportlarını İTİRDİ",
        "category": "Dünya",
        "content": "“Taliban” hərəkatının Rusiyaya gəlmiş nümayəndə heyəti Moskvadakı “Perekrestok” supermarketində pasportlarını itirib.\nBu barədə “112” teleqram kanalı xəbər verir. Nümayəndə heyəti üzvlərindən biri mağazanın kassası qarşısında içində sənədlər olan pulqabını unudub.\nƏfqanıstandan gələn qonaqlar “Bolşaya Yakimanka” küçəsində yerləşən “Prezident” otelində qalıblar. Hüquq-mühafizə orqanlarının əməkdaşları onların pasportlarını axtarır.//Azpostinfo",
        "views": "564",
        "date": "01.10.2023 09:30",
        "link": "https://musavat.com/news/taliban-numayendeleri-moskvada-pasportlarini-itirdi_1010268.html"
    },
    {
        "title": "Ukraynadan daha 30 uşaq ölkəmizə gətirilib",
        "category": "Ölkə",
        "content": "Əmək və Əhalinin Sosial Müdafiəsi Nazirliyinin tabeliyindəki Dövlət Tibbi-Sosial Ekspertiza və Reabilitasiya Agentliyinin təşkilatçılığı ilə bu gün daha 30 nəfər ukraynalı uşaq reabilitasiya xidmətləri ilə təmin edilmək üçün ölkəmizə gətirilib.\n“Report” xəbər verir ki, Agentliyin Qəbələ Uşaq Reabilitasiya Mərkəzinə yerləşdirilən uşaqlara 15 gün ərzində tibbi, eləcə də sosial-psixoloji reabilitasiya xidmətləri göstəriləcək.\nReabilitasiya müddətində peşəkar psixoloqlar tərəfindən təşkil olunan fərdi konsultasiyalar, qrup terapiyaları, yoqa məşğələləri vasitəsilə onların emosional vəziyyətlərinin stabilləşməsi təmin ediləcək.\nUşaqların mədəni-asudə vaxtının səmərəli təşkil olunması üçün onların Şəki, İsmayıllı, Şamaxı şəhərlərində tarixi yerlərə, muzeylərə ekskursiyaları da təşkil olunacaq.\nQeyd edək ki, bundan əvvəl artıq 3 qrup üzrə 100-ə yaxın ukraynalı uşaq ölkəmizə gətirilərək sosial-psixoloji reabilitasiya xidmətləri ilə təmin edilib.",
        "views": "231",
        "date": "01.10.2023 09:15",
        "link": "https://musavat.com/news/ukraynadan-daha-30-usaq-olkemize-getirilib_1010267.html"
    },
    {
        "title": "Medvedev Ukraynadakı müharibənin nə vaxt bitəcəyini AÇIQLADI",
        "category": "Dünya",
        "content": "“Ukraynadakı müharibə Kiyev hakimiyyəti tamamilə məhv edilənə qədər davam edəcək”.\nBu açıqlama ilə Rusiya Təhlükəsizlik Şurasının sədr müavini Dmitri Medvedev çıxış edib.\nMedvedev teleqram kanalında yazıb:\n“Xüsusi hərbi əməliyyat nasist Kiyev rejimi tamamilə məhv edilənə və Rusiyanın ilk əraziləri düşməndən azad edilənə qədər davam edəcək”.\nO əlavə edib ki, sentyabrın 30-da qeyd olunan Yeni Regionların Rusiyaya Birləşdirilməsi Günü rus xalqının birliyinin simvoluna çevrilib.\nMedvedev həmçinin bir il əvvəl Rusiya Federasiyasının yeni regionlarının sakinlərinin öz vətənləri ilə birlikdə qəbul etdikləri taleyüklü qərarı alqışlayıb və qələbəyə inamını ifadə edib. Sonda Təhlükəsizlik Şurası sədrinin müavini hər kəsi bayram münasibətilə təbrik edib. (Redaktor.az)",
        "views": "2222",
        "date": "01.10.2023 08:45",
        "link": "https://musavat.com/news/medvedev-ukraynadaki-muharibenin-ne-vaxt-biteceyini-aciqladi_1010178.html"
    },
    {
        "title": "Ömrü 10 il uzadan MÖCÜZƏVİ qarışım - Cəmi 2 məhsul ilə...",
        "category": "Səhiyyə",
        "content": "Bal və darçın qarışımının bir çox faydası ortaya çıxıb.\nMusavat.com xəbər verir ki, qədim Yunanıstanda dərman kimi istifadə edilən bal və darçın qarışımı immun sistemini gücləndirir.\nO, həm də təbii antibiotikdir. Tərkibində çoxlu vitamin və yüksək miqdarda dəmir olan qarışım orqanizmi bakteriya və viruslara qarşı qoruyur, sidik yolları infeksiyasını müalicə edərək, mikrobları öldürür.\nHindistan və Yaponiyada aparılan araşdırmalar müəyyən edib ki, bal və darçın mədədəki qazı aradan qaldırır. Bu qarışım mədədə turşuluğunun qarşısını alır və ən ağır yeməklərin belə asanlıqla həzminə kömək edir.\nDarçın tozu ilə balı qarışdırın və səhər yeməyində çörəklə yeyə bilərsiniz. Bu, pis xolesterolu azaldır və infarktın qarşısını alır. Darçınlı balın müntəzəm istifadəsi ürək döyüntüsünü nizama salır, ömrü 10 il uzadır. Yaşlandıqca arteriya və damarlar elastikliyini itirir və tıxanır. Darçınlı bal isə damarları bərpa edir.\nHəmçinin gecə yatmazdan əvvəl bu qarışımdan bir qaşıq içsəniz, səhərlər daha rahat və yaxşı əhval ilə oyanarsınız.\nXolesterol xəstəsinə 450 qram çaya iki xörək qaşığı bal və üç xörək qaşığı darçın tozu qatıb verildikdə iki saat ərzində qanda xolesterinin miqdarının 10% azaldığı müşahidə edilib. Bu qarışım gündə üç dəfə qəbul edildikdə hətta xroniki xolesterolu da müalicə edilə bilər.\nMusavat.com",
        "views": "1593",
        "date": "01.10.2023 08:30",
        "link": "https://musavat.com/news/omru-10-il-uzadan-mocuzevi-qarisim-cemi-2-mehsul-ile_1010265.html"
    },
    {
        "title": "Tarixi fürsət – Qarabağda paytaxt tikək",
        "category": "Analitika",
        "content": "Məşhur siyasi xadim Uinston Çörçillin bir qanadlı ifadəsi var: “Pessimist ələ düşən hər fürsətdə çətinlik, optimist isə üzləşdiyi hər çətinlikdə fürsət görür”.\nBiz məşhur filmdə deyildiyi kimi, optimist nəslin nümayəndələriyik, artıq çoxdan üzləşdiyimiz çətinliklərin qarşısında durub əllərimizi əlacsız şəkildə yana açmaqdan, gileylənməkdən qurtarmışıq.\nUzun illər məruz qaldığımız zərbələr, sarsıntılar, mərhumiyyətlər bizə mübariz və nikbin olmağı öyrətdi, anladıq ki, böyük dövlətlərdən, beynəlxalq təşkilatlardan mədət ummağın, sonu görünməyən bir şəkildə yardım gözləməyin xeyri yoxdur, öz başımızın çarəsinə özümüz baxmalıyıq.\n44 günlük müharibəyə qədər də belə oldu, ondan sonra da. 2020-ci ilə qədər 28-30 il boyunca işğal altında olan torpaqlarımızı beynəlxalq güclərin köməyi ilə azad etmək mümkün olmadıqda, ərazilərimizi öz əsgərimizin dizinin və biləyinin gücü ilə azad etdiyimiz kimi, müharibədən sonra başdan-başa xaraba qoyulmuş, müasir İsrail dövləti boyda bir yeri yenidən qurmaq, tikmək əzmindəyik.\nBiz belə bir çətinlik qarşısındayıq, amma bu çətinlik Qarabağ bölgəsində müasir dünya standartlarına uyğun şəkildə tikinti-quruculuq işləri aparmaq üçün bizə fürsət verib.\nİndi Azərbaycan sıfırdan yeni şəhər və kəndlər inşa edir.\n“Sıfırdan” deyəndə söhbət gerçəkdən də vaxtilə abad şəhər və qəsəbələr yerləşmiş yerlərin daş-çınqıl qalaqlarından təmizlənməsindən, yerinin düzlənib hamarlanmasından və yenidən özül atılıb tikintiyə başlanmasından gedir.\nŞükür ki, son 20 ildə ölkəmizdə tikinti sektoru yaxşı inkişaf edib, əlimizin altında hər cür müasir tikinti texnikası və texnologiyası, hər cür inşaat materialları və layihələr var. İşçi qüvvəsi sarıdan da çətinliyimiz yoxdur.\nQalır bu tikinti layihələrinin maliyyələşdirilməsi. O da... Allah öz dövlətimizin xəzinəsinə, fondlarına, resurslarına bərəkət versin.\n44 günlük müharibədən çox-çox öncələr Avropanın siyasi dairələri, fondları və bankları tez-tez təkrar edirdilər ki, Ermənistan və Azərbaycan sülh sazişi imzalasın, ondan sonra bölgənin müharibədən zərərçəkmiş rayonlarının bərpası üçün milyardlarla dollar həcmində vəsait ayıracaqlar.\nAncaq 2020-ci ilin bu vaxtlarından keçən müddət ərzində onlar öz sözlərini tutmadılar. Məlum oldu ki, avropalılar “sülh sazişi” deyərkən, Azərbaycanın Qarabağa iddia etməməsini, Qarabağın ya müstəqil dövlət olması, ya da Ermənistana birləşdirilməsi şərtilə ilə imzalanacaq sülh müqaviləsini nəzərdə tuturmuşlar. Ondan sonra Qubadlıda, Laçında ermənilərə qırmızı damlı qəsəbələr tikdikləri kimi yenə də yeni bir erməni mahalının tikintisinə kömək edəcəkmişlər.\nElə olmadı. Biz Qarabağ torpaqlarını xaraba, viranə qoyulmuş şəkildə olsa da, geri aldıq. Əzilmiş avtomobili sıfırdan yığmağa başlayan mahir ustalar kimi, indi onu yenidən bərpa edirik – həm də böyük əzm və entuziazmla.\nQarabağ bölgəsində dövlət başçısının iştirakı ilə ard-arda və vaxtaşırı yeni-yeni kəndlərin, qəsəbələrin ilk binalarının təməlqoyma mərasimi keçirilir və tikinti-quruculuq işləri davam edir.\nSon günlər peşəkar mediada və sosial şəbəkələrdə bir təklif də səslənir və getdikcə özünə çoxlu tərəfdar toplayır. Bu, çətinliklərlə müşayiət olunsa da, yaranmış fürsətdən istifadə edərək Qarabağ mahalında (Ağdam, Xankəndi civarında) böyük bir şəhər salmaq, zamanla onu meqapolisə çevirib ölkənin paytaxtına çevirmək ideyasıdır.\nOnsuz da paytaxtın olduqca şişmiş Bakıdan köçürülməsi məsələsi gündən-günə aktuallaşır. Bakı artıq milyonlarla insanın, yüz minlərlə avtomobilin toplaşdığı, hərəkət etdiyi qələbəliyi və izdihamı qaldıra bilmir.\nOnun bir qədər seyrəlməsi, ən azı bundan daha artıq sıxlaşmaması zəruridir. Yoxsa bir azdan paytaxtda bir-birindən 5-10 km məsafədə yerləşən A nöqtəsindən B nöqtəsinə saatlarla çatmaq mümkün olmayacaq.\nQarabağın yenidən tikilməsi dövlətə belə bir imkan yaradır ki, geniş bir ərazidə, dünya standartlarına uyğun şəkildə (geniş prospektlər, böyük parklar, hər cür təminatlı yaşayış kompleksləri, bir-birinə yaxın məsafdə yerləşən inzibati binalardan ibarət şəhərciklər) tikilməkdə olan şəhərlərdən biri perspektiv paytaxt şəhəri kimi nəzərdə tutulsun.\nBelə bir şey olsa, heç 10 il keçməz ki, həmin şəhər 1 milyondan çox əhalisi olan meqapolisə çevrilər. Önümüzdə bizim Lənkəran boyda olan Akmolu şəhərinin bugünkü Astanaya – Qazaxıstanın paytaxtına çevrilməsi kimi bir örnək var.\nDüzdür, bu, bir az uzun müzakirə tələb edən mövzudur, ancaq hazırda bizə belə bir mövzunu müzakirə və sonda qərar qəbul etmək üçün fürsət yaranıb.\nHər fürsətdə çətinlik axtarmaq isə, Çörçillin dediyi kimi, pessimistlərin işidir. Nikbin olaq, gələcəyə baxaq.\nAraz Altaylı, Musavat.com",
        "views": "3566",
        "date": "01.10.2023 07:41",
        "link": "https://musavat.com/news/tarixi-furset-qarabagda-paytaxt-tikek_1010147.html"
    },
    {
        "title": "TƏCİLİ! Ermənilər səfirliyimizə hücuma HAZIRLAŞIR",
        "category": "Hadisə",
        "content": "Azərbaycanın Belçika və Lüksemburqdakı səfiri, Azərbaycanın Avropa İttifaqı yanında Nümayəndəliyinin başçısı Vaqif Sadıqov Belçikada məskunlaşan “ekstremist erməni diasporu təşkilatlarının” paytaxt Brüsseldəki Azərbaycan səfirliyi qarşısında zorakılığa əl atacağını açıqlayıb.\nMusavat.com xəbər verir ki, bu barədə diplomat sosial şəbəkədə yazıb.\n“Sabah, oktyabrın 1-i saat 14:00-da Belçikada fəaliyyət göstərən ekstremist erməni diasporu təşkilatları Fransadan gələn analoji radikallarla Brüsselin Robert Şuman qovşağında mitinq təşkil edəcəklər. Mövcud insayder məlumatlarına görə, mitinqdən sonra ekstremist dəstələr Tervüren prospekti, 282 ünvanında yerləşən Azərbaycan səfirliyinə qarşı zorakılıq tətbiq etməyi planlaşdırırlar. Səfirlik bu barədə Belçika Xarici İşlər Nazirliyi və Brüssel polisini bilgiləndirib. Erməni mənbələrinin məlumatına görə, bir neçə belçikalı siyasətçi də dəvətlidir. Bu təxribat radikal erməni diaspor qrupları tərəfindən sentyabrın 29-da Beyrutda və sentyabrın 30-da Los-Ancelesdə Azərbaycanın diplomatik nümayəndəliklərinə qarşı son analoji zorakılıq hərəkətləri ardınca baş verəcək.\nBelçikada məskunlaşan və ev sahibi millətin qonaqpərvərliyindən və bu ölkədə yaşadıqları azadlıqlardan sui-istifadə edən radikal erməni qruplaşmalarının üzvləri Belçikada daim Azərbaycanı hədəfə alıblar. 2021-ci ildə səfirliyə qarşı zorakı hücumda iki Azərbaycan vətəndaşı yaralanıb.\nSəfirliyə və onun diplomatlarına qarşı sabaha planlaşdırılan zorakı hərəkətlər oktyabrın 5-də İspaniyanın Qranada şəhərində keçiriləcək yüksəksəviyyəli mühüm görüş ərəfəsində Ermənistan və Azərbaycan arasında yenicə inkişaf edən sülh prosesinə və Aİ ilə ABŞ-nin yorulmaz səylərinə qarşı yönəlib. Bu oyunun yeni elementi ondan ibarətdir ki, Belçikada yerləşən radikal erməni qruplarının hərəkətləri həm də “milli maraqlara xəyanətdə” günahlandırılan Ermənistan hökumətinə qarşı yönəlib. Ən şokasalan isə odur ki, Brüsseldəki erməni diplomatlar daşnaklarla və nümayəndələrinin Ermənistana getməsinə belə icazə verilməyən digər radikal müxalifət qrupları ilə operativ əlaqə saxlamaqla həmfikirdirlər.\nTəhlükə böyükdür. Brüssel polisinin xarici diplomatik missiyanı qorumasını gözləyirik. Sağlam düşüncənin qalib gələcəyinə ümidliyəm”, - Azərbaycan səfiri qeyd edib.",
        "views": "2082",
        "date": "01.10.2023 04:39",
        "link": "https://musavat.com/news/tecili-ermeniler-sefirliyimize-hucuma-hazirlasir_1010240.html"
    },
    {
        "title": "Fenomen oğlunun toyunda 6,9 milyon yığdı - FOTOLAR",
        "category": "Dünya",
        "content": "Tıvorlu İsmail adı ilə tanınan fenomen müğənni İsmail Aşkan oğlu Mazlum Aşkana toy edib.\nİfaçının övladı İraqdan olan Zine Ataman adlı qadınla evlənib. Cütlük Şırnakda 2 gün 2 gecə toy edib.\nToydan isə 6,9 milyon lirə (təxminən 384 min manat) dəyərində qızıl və pul yığılıb. \nGevdan əşirətinin üzvü olan İsmail toya bir çox bələdiyyə sədrini, əşirət rəhbərlərini dəvət edib. Gələn qonaqlar üçün 2 ton yemək hazırlanıb. Toyda bəyə 5 milyon 200 min lirə dəyərində qızıl və pul, gəlinə isə 1 kiloqram qızıl və 75 min lirə taxılıb. (Axşam.az)",
        "views": "3327",
        "date": "01.10.2023 03:50",
        "link": "https://musavat.com/news/fenomen-oglunun-toyunda-6-9-milyon-yigdi-fotolar_1010202.html"
    },
    {
        "title": "Qasımovlar ailəsi Balasanyanın həbsini gözləyir",
        "category": "Ölkə",
        "content": "Əlində Azərbaycan bayrağı ilə 23 nəfər Xocalı sakinini xilas etmək naminə düşmənə təslim olan Natiq Qasımovun yayılan fotosu birinci Qarabağ müharibəsində Azərbaycan oğullarının qəhramanlıq rəmzlərindən biridir.\nMusavat.com “Qafqazinfo”ya istinadən xəbər verir ki, 31 ildir əsirlikdə itkin düşən bu qəhramanın taleyinə “Oğul” sənədli filmindən sonra sanki aydınlıq gətirilib.\nSözügedən filmdə Xocalı qatillərindən biri Vitali Balasanyanın Natiq Qasımovu əsirlikdə sorğu-sual etdiyi aydın görünür. Düzdür, erməni cəlladı bunu dansa da, faktlar və fotolar Balasanyanın cinayətini bir daha ortaya qoyur.\nNatiq Qasımovun qardaşı Nofəl Qasımov saytımıza açıqlamasında deyir ki, həmin sənədli filmə baxdıqdan sonra qardaşının başına gətirilən amansız işgəncələrə əmr verən şəxsin məhz Balasanyan olduğuna əmin olur:\n“O filmə baxandan sonra mən bildim ki, mənim qardaşımın əsir düşməsində və yaxud onların hansı işgəncələrə məruz qalmasında, Natiqin əsir götürüləndən sonra onun dindirilməsində birbaşa Vitali Balasanyan iştirak edib. Mən dəqiq bilirəm ki, Natiqin əsir düşməsində və əsir götürülməsində Balasanyan özü iştirak edib. Onun danışıqlarında Balasanyan özü sual-cavab edib. Şəkilləri də var. Şəkillər məndə də var. Yəni, onun öldürülməsimi, yandırılmasımı, doğranılmasımı birbaşa Balasanyanın əli ilə olub”.\nQasımovlar ailəsi Natiqin yolunu illərdir gözləyir. Daha dəqiq desək onun öldürülübsə, harada basdırıldığı yeri və ya hər hansı bir xəbər ümidi ilə yaşayır. 81 yaşlı Dursun ana deyir ki, oğlunun qəhramanlığından hər kəs danışsa da, ondan bir xəbər almaq arzusu ilə yaşayır:\n“Natiqdən ötrü yol gözlədik. Bir dəfə bizi aldatdılar ki, Gürcüstanda dəyişəcəklər. Gecə ilə camaat orada Natiqi gözləyirdi. Elə qəhraman oğlan idi. Natiqin qisası dəfələrlə alındı. Amma indi istəyirəm ki, onlar tutulsun, görək Natiqdən bir xəbər çıxarmı. Ancaq ondan xəbər istəyirəm”.\nBu gün ailənin  ən böyük arzularından biri Balasanyanın həbsidir.  Ümidlər getdikcə artıb.\n“Balasanyan tək mənim qardaşımın cinayətində olmayıb. O, Xocalı soyqrımında da iştirak edib. Təbii ki, cəzasını da almalıdır. Mənim üçün də xoş olar, şad olar ki, ən azından qardaşımın qatili cəzalandırıldı” - Nofəl Qasımov deyir.",
        "views": "1578",
        "date": "01.10.2023 03:20",
        "link": "https://musavat.com/news/qasimovlar-ailesi-balasanyanin-hebsini-gozleyir_1010204.html"
    },
    {
        "title": "İtaliya və Liviya 10 ildən sonra BUNU ETDİ",
        "category": "Dünya",
        "content": "İtaliya və Liviya 10 ildən artıq bir fasilədən sonra şənbə günü kommersiya aviadaşımalarını bərpa ediblər, ölkələr arasında uçuşların bundan sonra həftədə bir dəfə həyata keçirilməsi gözlənilir.\nBu barədə \"Associated Press\" məlumat yayıb.\nŞənbə günü uçuş Liviyanın \"Medsky Airways\" aviaşirkəti tərəfindən həyata keçirilib: sərnişinlər paytaxt Tripolidəki Mitiqa Beynəlxalq Hava Limanından Romadakı Leonardo da Vinçi Fyumiçino Hava Limanına yola düşüblər. Romadan qayıdan təyyarə şənbə günü Tripoliyə enəcək və gələcəkdə Liviya ilə İtaliya paytaxtları arasında birtərəfli uçuşlar şənbə günləri, geri dönüş isə çərşənbə günləri yerinə yetiriləcək. (Report)",
        "views": "528",
        "date": "01.10.2023 03:00",
        "link": "https://musavat.com/news/italiya-ve-liviya-10-ilden-sonra-bunu-etdi_1010191.html"
    },
    {
        "title": "\"WhatsApp” müəllimlərə qadağan olundu",
        "category": "Dünya",
        "content": "Dağıstanda müəllimlərə “WhatsApp”da iş yazışmaları aparmaq qadağan edilib.\nRespublikanın məktəb müəllimlərindən messencerdən əl çəkməyi və orada iş söhbətləri aparmamağı xahiş ediblər. “WhatsApp” əvəzinə müəllimlərə məişət xidmətlərindən – “VKontakte” messencerindən və “Sferum” təhsil platformasından istifadə etmək təklif edilib.\nQeyd edək ki, sentyabrın 29-da Yekaterinburq müəllimlərinə də “WhatsApp” və “Telegram”dan istifadə qadağan edilib. (lent.az)",
        "views": "2856",
        "date": "01.10.2023 02:31",
        "link": "https://musavat.com/news/whatsapp-muellimlere-qadagan-olundu_1010155.html"
    },
    {
        "title": "Nəsimi rayonunda 22 yaşlı gənci motosiklet vurub",
        "category": "Hadisə",
        "content": "Bakının Nəsimi rayonunda 22 yaşlı gənc yol-nəqliyyat hadisəsi zamanı xəsarət alıb.\n“Report” xəbər verir ki, 2001-ci il təvəllüdlü İbrahimov Qurban Əhliman oğlu yolu keçərkən motosiklet onu vurub.\nYaralı müxtəlif dərəcəli xəsarətlərlə xəstəxanaya çatdırılıb.\nFaktla bağlı araşdırma aparılır.\n ",
        "views": "191",
        "date": "01.10.2023 02:17",
        "link": "https://musavat.com/news/nesimi-rayonunda-22-yasli-genci-motosiklet-vurub_1010238.html"
    },
    {
        "title": "ABŞ Konqresinin alt palatası Ukraynaya yardım nəzərdə tutmayan büdcə sənədi qəbul edib",
        "category": "Dünya",
        "content": "ABŞ Konqresinin Nümayəndələr Palatası hökumətin maliyyələşdirmə müddətinin 45 gün uzadılması layihəsini təsdiqləyib. Təsdiqlənən layihəyə Ukraynaya yardım daxil deyil.\nMusavat.com TASS-a istinadən xəbər verir ki, layihəni 335 konqresmen dəstəkləyib, 91-i əleyhinə çıxıb. İndi Senat da onu təsdiqləməlidir ki, prezident Co Bayden 1 oktyabra qədər – Bakı vaxtı ilə səhər saat 8-dək imzalaya bilsin.\n\nBundan əvvəl Senatda Respublikaçı azlıqların lideri Mitch McConnell (Kentukki ştatından) bildirmişdi ki, onun partiya üzvləri federal hökumətin maliyyələşdirmə müddətinin noyabrın 17-dək uzadılmasını və Ukraynaya 6 milyard dollar ayrılmasını nəzərdə tutan layihənin Senatda qəbulunu əngəlləyəcəklər . Bundan sonra qanunverici orqanın yuxarı palatasındakı demokrat çoxluğun lideri Çak Şumer (Nyu-Yorkdan) jurnalistlərə bildirib ki, o, bu təşəbbüslə bağlı prosessual səsvermə keçirməyəcək və Nümayəndələr Palatasının versiyasını gözləyəcək.\n\nMusavat.com",
        "views": "247",
        "date": "01.10.2023 02:00",
        "link": "https://musavat.com/news/abs-konqresinin-alt-palatasi-ukraynaya-yardim-nezerde-tutmayan-budce-senedi-qebul-edib_1010237.html"
    },
    {
        "title": "\"Dünyanın ən gözəl müsəlman qadını\" görün kim seçildi - VİDEO",
        "category": "Dünya",
        "content": "\"Dünyanın ən gözəl 10 müsəlman qadını\" yarışması başa çatıb.\nMusavat.com publika.az-a istinadən xəbər verir ki, müsabiqə \"Fill Gap\" tərəfindən keçirilib.\nYarışmada bir çox məşhurun adı yer alıb.\nSiyahıda birinci yerə türkiyəli aktrisa Hande Erçel layiq görülüb.\nQeyd edək ki, ötən il də siyahıda Hande birinci yerdə qərarlaşmışdı. İkinci yerə aktrisa Fahriye Evcen, üçüncüyə isə Meryem Üzerli layiq görülmüşdü.\nMusavat.com ",
        "views": "2161",
        "date": "01.10.2023 01:38",
        "link": "https://musavat.com/news/dunyanin-en-gozel-muselman-qadini-gorun-kim-secildi-video_1010236.html"
    },
    {
        "title": "Artıq nisyə mal ala bilməyəcəyik? - ARAŞDIRMA",
        "category": "Ölkə",
        "content": "“Kredit büroları haqqında” qanuna edilən dəyişiklik insanlar arasında çaşqınlıq yaradıb.\nNisyə ticarət edənlərlə bağlı cərimələrin tətbiqini nəzərdə tutan məlum dəyişikliyin hədəfi və əhatə dairəsi isə tam başqadır. Ekspertlər düşünürlər ki, bu qanun kredit fəaliyyətlərinin daha şəffaf həyata keçirilməsinə gətirib çıxaracaq. Lakin bu şəffaflıq qiymət artımlarına da səbəb ola bilər.\nAzərbaycanda nisyə mal alqı-satqısı ilə məşğul olanlarla bağlı yeni cərimələr müəyyənləşib. İnzibati Xətalar Məcəlləsinə edilən dəyişikliyə əsasən, “Kredit büroları haqqında” qanunun tələblərinə uyğun kredit tarixçələrini təşkil edən məlumatın kredit bürosuna müəyyən olunmuş qaydada, yaxud tam, düzgün və ya vaxtında təqdim edilməməsinə görə vəzifəli şəxslər 1 500 manatdan 2 000 manatadək məbləğdə, hüquqi şəxslər 10 000 manatdan 12 000 manatadək cərimə ediləcəklər.\nMusavat.com mövzu ilə bağlı “Kaspi” qəzetinin məqaləsini təqdim edir:\nNeqativ məlumatları məhkəmələr də ötürməlidirlər\nHüquqşünas Ceyhun Cəfərli qanunun niyə qəbul olunduğunu, nəyə xidmət etdiyini açıqladı. Bildirdi ki, bu qanun təşkilatların, şirkətlərin özünə faydalıdır:\n“Kredit büroları haqqında” qanun 2016-cı ildə qəbul edilib. Bu qanunun qəbul edilməsində məqsəd hüquqi və fiziki şəxslərin kredit öhdəlikləri üzrə, cari və ödənilmiş borclarının, ipoteka, girov, saxlanc haqqında məlumat bazasının yaradılması, beləliklə, sabit maliyyə siyasətinin formalaşdırılması idi. Fiziki və hüquqi şəxsin borc öhdəlikləri barədə məlumatların hamısı kredit bürolarına ötürülməlidir. Bu məlumatlar portala elektron qaydada yüklənməlidir. Kredit büroları məlumatları toplayan, saxlayan, analiz edən təşkilatdır. O, bunları Mərkəzi Bank, sığorta şirkətləri, təkrar sığortaçılar - lizinq təşkilatları, kommunal xidmətlər göstərən təşkilatlar, rabitə xidmətləri, mobil operatorlar, mənzil-tikinti kooperativləri, iri ticarət mərkəzləri və lombardlardan toplayır. Məsələn, bir bank sizə kredit vermək istəyir və ya lizinq şirkəti avtomobil satır. Həmin şirkət haradan bilsin ki, maliyyə məsələləri ilə bağlı pozitiv və neqativ məlumatlarınız necədir? “Kredit büroları haqqında” qanunda var ki, neqativ məlumatları məhkəmələr də ötürməlidirlər. Məsələn, şəxs aliment borcunu, yaxud zərər vurmaqdan irəli gələn bir borcu ödəmir. Bu halda ona digər yerlərdə də kredit verilmir. Bu, insanların maliyyə intizamını gücləndirmək, məsuliyyət yaratmaq üçündür”.\nQanun məişət tipli nisyə mal satışına aid deyil\nHüquqşünas qeyd etdi ki, qanunda anlaşılmayan məsələ onun kimlərə şamil olunmasıdır. Bəzi insanlar elə bilirlər ki, bu, məişət tipli nisyə mal satışına da aiddir. Əslində isə burada müqavilə ilə kredit verən təşkilatlar nəzərdə tutulur:\n“Bu dəyişiklik qanunun tətbiqi zərurətindən irəli gəlir. Yəni, bir çox təşkilatlar qeyd olunan məlumatların açıqlanması tələbindən yayınırdılar. Amma unutmayaq ki, bu məlumatlardan yenə də şirkətlər özləri qarşılıqlı şəkildə faydalanacaq. Belə halda sabit maliyyə siyasəti həyata keçiriləcək. Şəxslərin maliyyə imkanlarına çıxışı bu məlumatlardan asılı olacaq. Həmçinin, məhkəmələrə qədər gedib çıxan məsələlərin də sayı azalmış olacaq. Sahibkarlar da qorunmuş olacaqlar. Lakin bu qanun kiçik sahibkarlara, məhəllə marketlərinə yox, qanuni müqavilə ilə tənzimlənən, rəsmi şəkildə nisyə mal satan şəxslərə aiddir”.\n“O demək deyil ki, nisyə satış olmayacaq”\nİqtisadçı Eyyub Kərimli şirkətlərin niyə qanuna əməl etmədikləri məsələsinə aydınlıq gətirdi. Onun sözlərinə görə, onlar bunu edərək məhsulun üzərinə faiz əlavə edib, əlavə gəlir qazanırlar:\n“Bu qanun insanlar arasında ajiotaj yaradıb. Amma əslində məsələnin fiziki şəxslərə çox da aidiyyəti yoxdur. Kimsə rayonda nisyə mal satırsa, bu qanun onlara qarşı yönəlməyib. Bu, əsasən kreditlə işləyən hüquqi şəxslərə şamil edilir. Əslində kreditlə mal satanlar üzərində gəlir götürürlər, lakin bunu elə qeyd edirlər ki, guya nisyə satışdır, əlavə pul qoymurlar. Vergidən yayınma üçün nisyə satış kimi qeydiyyata alırlar və vergi orqanlarına belə təqdim olunur. Bu halda onlar nisyə satdıqları məhsulu daha baha satırlar, üzərinə əlavə faiz qoyurlar və onun gəlirlərini gizlədirlər. Yəni, kredit kimi göstərmirlər. Bu qanun həmin halların qarşısının alınması üçündür. O demək deyil ki, nisyə satış olmayacaq. Sadəcə, məlumatların təqdim edilməməsinə görə cərimələr nəzərdə tutulub. Qanun barəsində məlumat az olduğu üçün insanlar arasında ajiotaj yaranır”.\nEkspertin fikrincə, əgər təşkilatlar məlumatları düzgün ötürərlərsə, bu halda qanun düzgün işləyəcək və insanların kredit məlumatları daha aydın şəkildə göstəriləcək:\n“Bu dəyişiklik vətəndaşlara təsir etməyəcək. Vergidən yayınma hallarının qarşısı alınacaq. Artıq vətəndaş hər hansı bir mağazadan, yaxud digər bir yerdən kreditə məhsul alanda rəsmi kredit tarixçəsində əks olunacaq ki, şəxsin krediti var”.\nMəhsulları kreditlə daha baha əldə edəcəyik\nİqtisadçı dedi ki, bu yeniliyin tətbiqindən sonra bəzi sahibkarlar bazardan çıxacaqlar, lakin bu, iqtisadiyyata təsir etməyəcək:\n“İndiyə qədər qeyri-rəsmi fəaliyyət göstərən kommersiya subyektləri ya fəaliyyətlərini rəsmiləşdirəcək, ya da işlərini dayandıracaqlar. Fəaliyyətini rəsmiləşdirməyən sahibkarlar bu sahədə artıq işləyə bilməyəcəklər. Lakin bazar böyük sarsıntı yaşamayacaq. Çünki əksər hallarda daha çox böyük şirkətlərin bu fəaliyyətlə məşğul olduğunu görürük. Onların da fəaliyyətlərini məhdudlaşdıracağını düşünmürəm. Bu baxımdan hesab etmirəm ki, istehlakçıya təsir etsin. Əksinə, istehlakçı daha zəmanətli, keyfiyyətli xidmət əldə edəcək. Sadəcə, qiymətlərdə artım müşahidə edilə bilər. Kreditlə olan məhsulları bir az baha əldə edəcəyik. Çünki rəsmiləşdirmədə xərclər artacaq”.",
        "views": "1169",
        "date": "01.10.2023 01:30",
        "link": "https://musavat.com/news/artiq-nisye-mal-ala-bilmeyeceyik-arasdirma_1010233.html"
    },
    {
        "title": "Rusiya öz hərbi təyyarəsini vurdu - FOTO",
        "category": "Region",
        "content": "Rusiyanın hava hücumundan müdafiə sistemləri səhvən öz təyyarəsini vurub.\nBu barədə Ukrayna daxili işlər nazirinin keçmiş müşaviri Anton Geraşenko məlumat verib.\n\"Bu günlərdə Rusiyanın məhv etdiyi Su-35-i xatırlayırsınız? Budur, Tokmak yaxınlığındakı tarlalarda payız günəşi altında uzanıb. O, heç yerə uçmayacaq\", - Geraşenko bildirib. (Axar.az)",
        "views": "1024",
        "date": "01.10.2023 01:14",
        "link": "https://musavat.com/news/rusiya-oz-herbi-teyyaresini-vurdu-foto_1010198.html"
    },
    {
        "title": "Tramp Baydeni ələ saldı - VİDEO",
        "category": "Dünya",
        "content": "ABŞ-ın keçmiş prezidenti Donald Tramp Kaliforniyada tərəfdarları qarşısında çıxışı zamanı Ağ Evin hazırkı rəhbəri Co Baydeni parodiya edib.\nBelə ki, o, səhnədən çıxış yolu tapa bilməyən dövlət başçısı ilə bağlı vəziyyəti xatırladıb.\n“Budur, səhnə. Mən bunu əvvəllər görməmişəm - amma sola getsəm, pilləkənlərdir, sağa getsəm də, pilləkənlərdir. Bu adam isə deyir: “Mən haradayam? Lənət şeytana, mən haradayam? Aman Allahım, o, dəhşətlidir”, - deyən Tramp tərəfdarlarını güldürüb. (Oxu.az)",
        "views": "512",
        "date": "01.10.2023 00:58",
        "link": "https://musavat.com/news/tramp-baydeni-ele-saldi-video_1010210.html"
    },
    {
        "title": "Ən gözəl və yaraşıqlı bürclər - Digərlərindən fərqlənirlər",
        "category": "Astrologiya",
        "content": "Astrologiyada bəzi bürclər xarici görünüşü ilə diqqəti cəlb edirlər. Onlar saçları, qaşları, gözləri və duruşu ilə digərlərindən fərqlənir.\nƏn gözəl bürclərlə bağlı məlumatı təqdim edir:\nTərəzi bürcü – Harmoniya və tarazlığı təmsil edir. Tərəzilər adətən fiziki xüsusiyyətləri ilə bütün diqqətləri üzərlərinə çəkirlər. Onların fiziki ölçüləri çox ahəngdardır. Üzləri ilə bədənləri arasındakı harmoniya dərhal nəzərə çarpır. Gözəlliyin təcəssümü olan tərəzilər həmişə baxımlı və xoş göründükləri üçün demək olar ki, seçilirlər.\nŞir bürcü – Hər zaman liderdirlər. Onların yaradılışdan bəri olan nəcib duruşuna hər kəs heyran qalır. Şir bürcü nümayəndələrinin özünəməxsus üslubu var. Enerjiləri ilə olduqları mühitə xoşbəxtlik yayırlar. Onlar cazibədar və gözəl bürclər arasındadır.\nBalıqlar bürcü – Duygusal və həssas olan bu bürcün nümayəndələri də gözəlliyi ilə seçilənlər sırasındadır. Balıqlar özlərinə çox diqqət yetirirlər. Onları həmişə baxımlı, qəşəng və sadə görə bilərsiniz.\nQoç bürcü – Həmişə iddialıdırlar. Görünüşlərinə böyük əhəmiyyət verirlər. Adətən çox gözəl geyinirlər. Onlar şən, enerjili və ekstravertdirlər. Qoç da cazibədarlığının fərqindədir və adətən bütün gözləri özünə çəkir.\nƏqrəb bürcü – Güclü auraya malik bürclərdəndir. Əqrəblər həm də nəcibliyi ilə diqqəti cəlb edir. Onların qarşısıalınmaz enerjili və sirli təbiəti cazibədar görünmələrinə kömək edir./sfera.az",
        "views": "2370",
        "date": "01.10.2023 00:40",
        "link": "https://musavat.com/news/en-gozel-ve-yarasiqli-burcler-digerlerinden-ferqlenirler_1010170.html"
    },
    {
        "title": "Hande \"Dünyanın ən gözəl müsəlman qadını\" seçildi",
        "category": "Şou-biznes",
        "content": "\"Fill Gap\" tərəfindən keçirilən \"Dünyanın ən gözəl 10 müsəlman qadını\" yarışması başa çatıb. \nBeynəlxalq bir sayt tərəfindən aparılan yarışmada bir çox məşhurun adı yer alıb. \nSiyahıda birinci yerə türkiyəli aktrisa Hande Erçel layiq görülüb. \nQeyd edək ki, ötən ildə siyahıda Hande birinci olmuşdu. İkinci yerə aktrisa Fahriye Evcen, üçüncüyə isə Meryem Üzerli layiq görülmüşdü. (Axşam.az)",
        "views": "836",
        "date": "01.10.2023 00:27",
        "link": "https://musavat.com/news/hande-dunyanin-en-gozel-muselman-qadini-secildi_1010208.html"
    },
    {
        "title": "Paşinyan köç edən ermənilərə bu qədər PUL AYIRDI",
        "category": "Gündəm",
        "content": "Ermənistanın baş baziri  Nikol Paşinyan Qarabağdan köç edən ermənilərə göstəriləcək yardımla bağlı dövlətin proqramını açıqlayıb.\nMusavat.com-un erməni mediasına istinadən xəbərinə görə, o qeyd edib ki, oktyabrın ayının 1-dən adambaşına yaşayış üçün 40 min dram (172,11 AZN), kommunal xərclərin ödənilməsinə daha 10 min dram (43,03 AZN) (ümumilikdə 50 min dram və ya təxminən 130 dollar) ayrılacaq.\nProqram ən azı 6 ay müddətində qüvvədə olacaq və xüsusi mərkəzlərdə olanlar və Ermənistanda daşınmaz əmlakı olanlar istisna olmaqla, bütün köç edən vətəndaşları əhatə edəcək.\nGələn həftə Qarabağ sakinlərinə 100 min dram (təxminən 430,28 AZN) məbləğində birdəfəlik müavinətin ödənilməsinə başlanılacaq.\nMusavat.com",
        "views": "1887",
        "date": "30.09.2023 23:45",
        "link": "https://musavat.com/news/pasinyan-koc-eden-ermenilere-bu-qeder-pul-ayirdi_1010235.html"
    },
    {
        "title": "Çin Ukrayna ilə bağlı elə bir addım atdı ki...",
        "category": "Dünya",
        "content": "Çin şirkətləri Ukraynaya dron və onların hissələrinin ixracını kəskin məhdudlaşdırıblar.\nMusavat.com “The New York Times”a istinadən xəbər verir ki, buna səbəb Çində dron ixracına dair yeni tələblərin tətbiqidir.\nÇinli təchizatçılar 1 sentyabr tarixindən dron komponentlərinin ixracı ilə bağlı yeni qaydalar qüvvəyə mindikdən sonra ümumilikdə satışlarını azaldıblar. Mülki pilotsuz uçan aparatların təxminən 90 faizinin istehsal olunduğu Çini bu bazarda əvəz etmək çətindir.\nYeni qaydalara əsasən, Çin istehsalçıları alıcılardan “mürəkkəb vasitəçilər sistemindən” istifadə etmələrini tələb edirlər. Buna görə də ukraynalı alıcılar çox çətin vəziyyətdə qalıblar: onlar bir çox hallarda borca girir, yaxud lazım olan malı qaçaqmalçılıq yolu ilə əldə edirlər.\nQəzet onu da qeyd edir ki, Böyük Britaniya Kral Müdafiə və Təhlükəsizlik Araşdırmaları İnstitutunun hesablamalarına görə, Ukrayna silahlı qüvvələri ayda təxminən 10 min pilotsuz uçan aparatı itirir. Nəşrin qeyd etdiyi kimi, çoxları yeni təchizat qaydalarının qış ərəfəsində Ukrayna tədarük zəncirinin problemlərini daha da pisləşdirəcəyindən ehtiyat edirlər.\nBundan əvvəl “The New York Times” Ukraynanın uzaq mənzilli pilotsuz təyyarələrin təxminən 6 modelini hazırladığını bildirmişdi. Qəzetin yazdığına görə, onlardan bəziləri min km-dən çox uça biləcək. Hazırda Ukraynada yeni dron dizaynları ilə təcrübə keçən onlarla kiçik startap fəaliyyət göstərir.\nMusavat.com",
        "views": "2574",
        "date": "30.09.2023 23:29",
        "link": "https://musavat.com/news/cin-ukrayna-ile-bagli-ele-bir-addim-atdi-ki_1010234.html"
    },
    {
        "title": "Putinin ad günü PLANLARI: \"2019-cu ildə Şoyqu ilə göbələk yığmışdı, bu il isə...\"",
        "category": "Region",
        "content": "Rusiya prezidenti Vladimir Putin 71 yaşını iş görərək keçirməyi planlaşdırır.\nPutinin oktyabrın 7-nə olan planları barədə \"Shot\" \"Telegram\" kanalının mənbəsi məlumat verib.\nHəmsöhbətin sözlərinə görə, Putin ad günündə Sibir tayqasına getməyəcək, məsələn, 2019-cu ildə müdafiə naziri Sergey Şoyqu ilə göbələk yığıb və meşəni gəzib. Bu il isə prezident işləyəcək.\nHələlik dəqiq qrafik yoxdur, lakin mənbə Putinin Moskva, Sankt-Peterburq və Soçidək iş başında olacağı barədə məlumat verib.\nKeçən il Belarus prezidenti Aleksandr Lukaşenko Putinə ad günü üçün onun istifadə etdiyi modeldə \"Belarus\" traktoru hədiyyə etmişdi. Bu tip maşın kənd təsərrüfatı işlərini yerinə yetirmək üçün nəzərdə tutulub.\nBundan əlavə, Tacikistan prezidenti Emoməli Rəhmon tədbirə özü ilə birlikdə onlarla qovun və qarpızdan hazırlanmış iki piramida da gətirib.\nKreml rəsmisi Dmitri Peskov Putinə 70 illik yubileyi münasibətilə açıqca hədiyyə etdiyini bildirib. (Publika.az)",
        "views": "949",
        "date": "30.09.2023 23:27",
        "link": "https://musavat.com/news/putinin-ad-gunu-planlari-2019-cu-ilde-soyqu-ile-gobelek-yigmisdi-bu-il-ise_1010203.html"
    },
    {
        "title": "Münaqişə yenidən alovlandı – ABŞ müdaxilə etdi",
        "category": "Dünya",
        "content": "Serbiya və Kosovo arasında davam edən gərginlik yeni savaşla bağlı narahatlığı da özü ilə gətirib.\nBölgədəki fəaliyyətlə bağlı açıqlama verən ABŞ prezidentinin müşaviri Ceyk Sallivan Kosovo Baş naziri Albin Kurti ilə danışıb.\nABŞ rəsmisi telefon danışığında Serbiyanın Kosovo sərhədində hərbi fəaliyyətindən narahatlığını dilə gətirib. Sallivan ABŞ-ın NATO-nun Kosovodakı sülhməramlı missiyasına (KFOR) dəstəyini davam etdirəcəyini bildirib.\nHəmçinin Kosovo və Serbiya arasında Avropa Birliyinin vasitəçilik etdiyi dialoqu müzakirə edərkən, Sallivan bunun bölgədə sabitliyi qorumaq üçün yeganə uzunmüddətli həll yolu olduğu fikrini bölüşüb.\nKosovonun şimalında aylardır davam edən gərginlik sentyabrın 24-də əsasən serblərin yaşadığı Banskda yolu bağlayan silahlı serblərin atəş açması və nəticədə bir polisin ölümü ilə yenidən şiddətlənib. Kurti təxminən 30 nəfərdən ibarət silahlı qruplaşmanın Kosovo polisinə hücum etdiyini və hadisəyə görə Serbiyanın məsuliyyət daşıdığını açıqlayıb. Bansk monastırı və ətrafına sığınan silahlı qrup Kosovo polisi tərəfindən mühasirəyə alınıb və gün ərzində bölgədə qarşıdurmalar davam edib.\nKosovo daxili işlər naziri Xelal Sveçla qarşıdurmada 3 qruplaşma üzvünün öldürüldüyünü, 6-nın ələ keçirildiini açıqlayıb. Serbiya Prezidenti Aleksandr Vuçiç insidentin Kosovo serbləri tərəfindən törədildiyini təsdiqləyib.\nQarşıdurmadan sonra bölgədəki ABŞ və NATO sülhməramlılarının sayının artırılacağı barədə məlumat yayılıb./Teleqraf.com ",
        "views": "1717",
        "date": "30.09.2023 23:00",
        "link": "https://musavat.com/news/munaqise-yeniden-alovlandi-abs-mudaxile-etdi_1010199.html"
    },
    {
        "title": "Hikmət Hacıyev qarşıda duran BÖYÜK VƏZİFƏdən yazdı: “30 ilə yaxındır ki...”",
        "category": "Siyasət",
        "content": "“Ayrı-seçkiliyə yol vermədən humanitar reaksiya və yardım insanlığın əsas prinsipi olmalıdır”.\nBu barədə Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev “X” platformasında Beynəlxalq Donorlar Birliyinin Qarabağın erməni əsilli sakinlərinə etdikləri yardıma münasibət bildirərəkən deyib.\n“Beynəlxalq donorlar Birliyi Azərbaycanın Qarabağ bölgəsindən könüllü olaraq Ermənistana köçmək qərarına gələn və mülki ermənilərə kömək etməsi müsbət əlamətidir. Lakin Ermənistanın 30 illik işğalı nəticəsində qanlı etnik təmizləməyə məruz qalan bir milyon azərbaycanlı məcburi köçkün və qaçqın donor icması tərəfindən tam cəhalət və ayrı-seçkiliklə üzləşir. Humanitar yardımın göstərilməsi etnik mənsubiyyətindən, irqindən və dinindən asılı olmayaraq çox vacibdir”, - deyə hikmət Hacıyev bildirib.\nPrezidentin köməkçisi qeyd edib ki, Azərbaycan hökuməti 30 ilə yaxındır ki, milyonlarla məcburi köçkün və qaçqının bütün ehtiyaclarını təmin edir.\n“Biz bu sahədə ikili standartlarla qarşılaşırıq. Ermənistan tərəfindən yerlə-yeksan edilmiş və minalarla kütləvi şəkildə basdırılmış torpaqlara azərbaycanlı qaçqın və məcburi köçkünlərin təhlükəsiz qayıtmasının təmin edilməsi qarşıda duran böyük vəzifə olaraq qalır” - deyə Hikmət Hacıyev bildirib.",
        "views": "1092",
        "date": "30.09.2023 22:58",
        "link": "https://musavat.com/news/hikmet-haciyev-qarsida-duran-boyuk-vezifeden-yazdi-30-ile-yaxindir-ki_1010232.html"
    },
    {
        "title": "Borrell elan olunmamış səfərlə Odessaya gəldi",
        "category": "Son xəbər",
        "content": "Avropa İttifaqının xarici siyasət xidmətinin rəhbəri Jozep Borrell elan olunmamış səfərlə Ukraynanın Odessa şəhərinə gəlib.\nBu barədə Aİ-nin mətbuat xidməti məlumat yayıb. (Report)",
        "views": "316",
        "date": "30.09.2023 22:49",
        "link": "https://musavat.com/news/borrell-elan-olunmamis-seferle-odessaya-geldi_1010196.html"
    },
    {
        "title": "Dünyanın müxtəlif ölkələrindən olan Türkiyə məzunları Bakıda görüşdülər - FOTOLAR",
        "category": "Təhsil",
        "content": "Bakıda Beynəlxalq Türkiyə Məzunlarının Azərbaycan Toplantısı keçirilib.\nMusavat.com xəbər verir ki, ilk dəfə Azərbaycanda keçirilən proqramda Xaricdəki Türklər və Əqrəba İcmaları İdarəsinin (YTB) sədri Abdullah Ərən Azərbaycanın elm və təhsil naziri Emin Əmrullayev, Azərbaycanın Diasporla İş üzrə Dövlət Komitəsinin sədri Fuad Muradov, KKTC Baş nazirinin müavini Fikri Ataoğlu, Türkiyə Kosmik Agentliyinin Prezidenti Serdar Hüseyn Yıldırım, Türkiyənin Bakıdakı səfiri Cahit Bağcı, Azərbaycanın millət vəkilləri, Türkiyədə təhsil almış məzunlar iştirak edib.\nTədbirdə öncə Vətən uğrunda canlarını fəda edən şəhidlərin xatirəsi bir dəqiqəlik sükutla yad edilib, Azərbaycanın və Türkiyənin dövlət himnləri səslənib.\nDaha sonra YTB prezidenti Abdullah Ərən Türkiyənin həyata keçirdiyi “Böyük Tələbə Layihəsi”ndən danışıb, 1990-cı illərdən başlayaraq, Azərbaycan, Qazaxıstan, Qırğızıstan, Türkmənistan və Özbəkistan kimi dost və qardaş ölkələrdən minlərlə tələbənin Türkiyədə təqaüd alma imkanının təmin edilməsindən bəhs edib.\nAbdullah Ərən bu gün Azərbaycanın siyasətində, iş dünyasında, akademik sahədə çox sayda türk məzunlarının olduğunu bildirib və onlarla fəxr etdiklərini vurğulayıb.\n\"Türkiyədə 16 min təqaüdlü tələbə qəbul edirik. 2011-ci ildən bəri Türkiyədə dövlət təqaüdləri ilə 40 minə yaxın beynəlxalq tələbəni qəbul etmişik. Təbii ki, ən çox tələbə Azərbaycandan gəlib. Hazırda Türkiyədə 34 min azərbaycanlı tələbə təhsil alır. Bu günə qədər Azərbaycandan 100 mindən çox məzunumuz olub\", - deyə A.Ərən qeyd edib.\nTürkiyənin Azərbaycandakı səfiri Cahit Bağcı bu tədbiri ilk dəfə Azərbaycanda təşkil etdiyinə görə Abdullah Ərəni təbrik edib:\n\"Prezident Rəcəb Tayyib Ərdoğan Türkiyədə təhsil alan gənclərin Türkiyə ilə təmaslarını davam etdirmələri üçün həm səfirliklərimizə, həm də YTB-yə tapşırıqlar verib. Bu gün Türkiyə dünyanın 5-ci ən böyük diplomatik missiya şəbəkəsinə malikdir\".\nTürkiyədə təhsil almış azərbaycanlı məzunların uğurlu karyeralarından qürur duyduqlarını vurğulayan Cahit Bağcı \"bunu sarsılmaz bir qardaşlıq, dostluq körpüsü kimi görür və qiymətləndiririk\" - deyə qeyd edib.\nAzərbaycanın elm və təhsil naziri Emin Əmrullayev isə çıxışında deyib:\n\"Türkiyəli məzunlar Azərbaycanın bütün sahələrində mühüm rol oynayır və böyük töhfələr verirlər. Buna görə Türkiyə dövlətinə təşəkkür edirəm. Xaricdə təhsil almaq istəyənlərin əksəriyyəti Türkiyədə təhsil almağa üstünlük verir\".\nAzərbaycanın Diasporla İş üzrə Dövlət Komitəsinin sədri Fuad Muradov bildirib ki, Beynəlxalq Türkiyə Məzunları Toplantısının Azərbaycanda keçirilməsi Türkiyənin Azərbaycana olan sevgisinin göstəricisidir.\nTədbirin sonunda “Akademik və elmi araşdırmalar”, “İqtisadiyyat və sahibkarlıq”, “Jurnalistika və media”, “Səhiyyə”, “Mədəniyyət və incəsənət” sahələrində uğur qazanmış azərbaycanlı məzunlara “Türkiyə Məzunları Ödülləri” təqdim olunub.\nXalidə Gəray\nFotolar müəllifindir\nMusavat.com",
        "views": "416",
        "date": "30.09.2023 22:36",
        "link": "https://musavat.com/news/dunyanin-muxtelif-olkelerinden-olan-turkiye-mezunlari-bakida-gorusduler-fotolar_1010231.html"
    },
    {
        "title": "Ağcabədidə DƏHŞƏT: Ölən və yaralananlar var - FOTO ",
        "category": "Hadisə",
        "content": "Ağcabədidə ölümlə nəticələnən ağır yol qəzası baş verib.\nHadisə Mingəçevir-Bəhrəmtəpə avtomobil yolunda qeydə alınıb.\n32-BE-883 dövlət qeydiyyat nişanlı \"Lada Priora\" markalı minik avtomobili digər nəqliyyat vasitəsi ilə toqquşub. Nəticədə \"Lada Priora\" işıq dirəyinə çırpılıb. Qəza zamanı bir nəfər - Şəmkir rayon Seyfəli kənd sakini, 1996-cı il təvəllüdlü Hüseynov Orxan Salman oğlu həyatını itirib. Onun həmkəndlisi, 1983-cü il təvəllüdlü Məmmədov Emin Raquf oğlu və digər iki nəfər müxtəlif dərəcəli xəsarətlər alıb. Yaralılar Ağcabədi Rayon Mərkəzi Xəstəxanasına yerləşdirilib.\nFaktla bağlı araşdırma aparılır. (APA)",
        "views": "1367",
        "date": "30.09.2023 22:25",
        "link": "https://musavat.com/news/agcabedide-dehset-olen-ve-yaralananlar-var-foto_1010228.html"
    },
    {
        "title": "Fransa-Azərbaycan Dostluq Qrupu fəaliyyətini dayandırdı",
        "category": "Son xəbər",
        "content": "Fransa Milli Assambleyasında Fransa-Azərbaycan Dostluq Qrupu fəaliyyətini dayandırıb.\nBunu Fransa-Azərbaycan Dostluq Qrupunun rəhbəri Pyer Vatin bildirib.\nFransa-Azərbaycan Dostluq Qrupu Azərbaycan-Fransa parlamentlərarası əlaqələr üzrə işçi qrupu ilə əlaqəsini də dayandırıb. (APA)",
        "views": "1706",
        "date": "30.09.2023 22:22",
        "link": "https://musavat.com/news/fransa-azerbaycan-dostluq-qrupu-fealiyyetini-dayandirdi_1010230.html"
    },
    {
        "title": "Çindən xammal bazarlarına müsbət siqnal",
        "category": "Dünya",
        "content": "Çin iqtisadiyyatının istehsal sektoru üzrə işgüzar aktivlik indeksi (PMI) sentyabrda 50,2 olub.\nMusavat.com xəbər verir ki, Çin Xalq Respublikasının Dövlət Statistika İdarəsinin məlumatına əsasən, bu, ölkə iqtisadiyyatının artımını göstərir.\nİdarənin məlumatına görə, aprel ayından bəri ilk dəfə olaraq Çinin istehsal sənayesində işgüzar aktivlik indeksi 50-dən yuxarı qalxıb. Sentyabrda qeyri-istehsal sektorunda işgüzar fəallıq indeksi 51,7 olub. Sentyabrda Çində ümumi işgüzar aktivlik indeksi 52 olub. Bu, ölkə iqtisadiyyatının hər iki sahəsində artımın sürətləndiyini göstərir.\nQeyd edək ki, 2023-cü ilin əvvəlindən bəri Çində ümumi iqtisadi aktivlik indeksi 50-dən aşağı olub. Bu, iqtisadiyyatda ciddi problemlərin olmasına dair müzakirələrin aparılmasına səbəb olub. Ötən aydan etibarən Çin iqtisadiyyatdakı problemləri aşkara çıxaran bir sıra statistik məlumatları gizlətməyə başlayıb.\nDünyanın ən böyük istehlakçısı olan Çində iqtisadiyyatın bərpa prosesinin gözlənildiyindən xeyli ləng getməsi, tikinti və bank sektorunda problemlərin dərinləşməsi qlobal xammal bazarlarında qiymətləri aşağı çəkən başlıca faktora çevrilib.\nMusavat.com",
        "views": "276",
        "date": "30.09.2023 22:15",
        "link": "https://musavat.com/news/cinden-xammal-bazarlarina-musbet-siqnal_1010229.html"
    },
    {
        "title": "Ayın tədqiqi tarixində İLKə imza atılacaq - 2024-cü ildə...",
        "category": "Dünya",
        "content": "Çinin “Chang`e-6” zondu 2024-cü ildə qrunt toplamaq üçün Ayın qaranlıq tərəfinə göndəriləcək. Bu, Yerin təbii peykinin kəşfiyyatı tarixində ilk belə layihə olacaq.\nBu barədə Çin Milli Kosmik İdarəsi (CNSA) xəbər yayıb.\nBildirilir ki, hazırda Ayın tədqiqi proqramı üçün “Chang`e-6” missiyasının inkişafı plana uyğun olaraq davam edir.\nBuraxılış təxminən 2024-cü ilə planlaşdırılır. Hesabatda, həmçinin qeyd olunur ki, Ayın qaranlıq tərəfindən ilk dəfə qrunt toplanacaq. İndiyədək toplanan bütün nümunələr Yerin peykinin görünən hissəsindən götürülüb.\nZondun eniş yeri kimi Cənub Qütbü - Eytken hövzəsindəki ərazi seçilib. Zond “Queqiao-2” peyki ilə müşayiət və idarə olunacaq. (Oxu.az)",
        "views": "438",
        "date": "30.09.2023 22:11",
        "link": "https://musavat.com/news/ayin-tedqiqi-tarixinde-ilke-imza-atilacaq-2024-cu-ilde_1010195.html"
    },
    {
        "title": "Oktyabrda maliyyə problemlərinin həlli vəd edilən BÜRCLƏR",
        "category": "Astrologiya",
        "content": "Oktyabr, bürc dairəsinin üç nümayəndəsi üçün maddi rifah artımı gətirəcək.\nUlduzların onlara bəxş etdiyi xarakter xüsusiyyətləri bu işdə onlara kömək edəcək.\nQətiyyətlilik və istənilən vəziyyəti praqmatik qiymətləndirmək bacarığı Buğa bürcü altında doğulan insanlara maddi uğur qazanmağa kömək edəcək. Bürcün nümayəndələri əzmkarlıq və dözümlülükdən əskik deyillər, onlara çətinliklərin öhdəsindən gəlməyə və Buğanın hazırda gördüyü işlərdə performanslarını yaxşılaşdırmağa imkan verəcək, bu da maaşlarına faydalı təsir göstərəcək. Eyni zamanda əlavə gəlir əldə etmək üçün yaxşı imkanlar yaranacaq.\nAstroloqlar onlara laqeyd qalmamağı məsləhət görürlər - hər şey üçün kifayət qədər gücünüz olacaq və maliyyə nəticəsi sizi sevindirəcək.\nƏkizlər bürcü öz peşəkar ambisiyalarına ixtiyar verməlidir - oktyabrda daha yüksək vəzifəyə iddialarınız mümkün qədər əsaslandırılacaq.\nArzunuzu aydın işlənmiş planlar və yeni ideyaların parlaq təqdimatı ilə dəstəkləyərək, özünüzü ifadə etməyin vaxtıdır. Bu halda, rəhbərliyiniz təklifinizi yüksək qiymətləndirəcək - və arzu olunan yaxşı maaşlı mövqe cibinizdə olacaq. Yeni investisiya alətlərini araşdırmaq üçün imkanlar tapın – onları öz xeyrinizə maliyyə vəziyyətinizə tətbiq edə bilərsiniz.\nƏqrəblər səriştəli strategiya qurmaq bacarığından və doğru zamanda düzgün qərarlar vermək istəyindən faydalanacaqlar. Bürcün nümayəndələri gəlirli iş təklifi və ya yeni gəlirli layihədə iştirak etmək üçün dəvət ala bilərlər. Ay investisiya üçün əlverişli olacaq.\nBiznes sahibləri onu genişləndirmək barədə düşünməlidirlər: gəlir imkan verir, vəziyyət isə əlverişlidir./Lent.az",
        "views": "3453",
        "date": "30.09.2023 21:58",
        "link": "https://musavat.com/news/oktyabrda-maliyye-problemlerinin-helli-ved-edilen-burcler_1010194.html"
    },
    {
        "title": "Bu gün şəhid olan hərbçimizin FOTOLARI",
        "category": "Ölkə",
        "content": "Xəbər verdiyimiz kimi, bu gün Ermənistan silahlı qüvvələri Basarkeçər rayonunun Zərkənd yaşayış məntəqəsi istiqamətindəki mövqeyindən Azərbaycan Ordusunun Kəlbəcər rayonunun Aşağı Ayrım yaşayış məntəqəsi istiqamətində yerləşən mövqeyinə snayper silahından atəş açması nəticəsində hərbi qulluqçumuz Orucov Vüsal Xeybalı oğlu şəhid olub.\nMusavat.com “Qafqazinfo”ya istinadən şəhid olan hərbçimizin fotolarını təqdim edir:",
        "views": "1682",
        "date": "30.09.2023 21:48",
        "link": "https://musavat.com/news/bu-gun-sehid-olan-herbcimizin-fotolari_1010223.html"
    },
    {
        "title": "Milli Qəhrəman Riad Əhmədovun adını nəvəsi daşıyır - VİDEO",
        "category": "Ölkə",
        "content": "“Müharibə başlanandan Riad evdə tapılmırdı. Öz döyüş yoldaşları ilə birgə rayonları, kəndləri erməni işğalçılarından azad edirdi”.\nBu sözləri Azərbaycanın Milli Qəhrəmanı Riad Əhmədovla keçirilən vida mərasimində bacısı Mehriban Əhmədova söyləyib.\n“Anamızın gözü yolda, qulağı səsdə qaldı. Bəlkə, sağdır, bəlkə, qayıdacaq. Hər dəfə qapının zəngi çalınanda biz elə bilirdik ki, Riaddır. 2013-cü ildə mənim anam - Bahar xanım Riaddan çox nigaran vəfat etdi.\nOnun qızı Leyla atasına ağlaya-ağlaya cavabsız məktublar yazırdı. Riada oxşayan digər kiçik qızı Fərizə isə öz oğluna atasının adını qoydu”, - deyə M.Əhmədova qeyd edib.",
        "views": "1055",
        "date": "30.09.2023 21:46",
        "link": "https://musavat.com/news/milli-qehreman-riad-ehmedovun-adini-nevesi-dasiyir-video_1010193.html"
    },
    {
        "title": "Qənirə Paşayevanın məzarı - FOTO",
        "category": "Ölkə",
        "content": "Sentyabrın 28-də müalicə aldığı xəstəxanada vəfat edən millət vəkili Qənirə Paşayevanın məzarından görüntülər yayılıb.\nFotonu deputat Arzu Nağıyev paylaşıb.\nO, fotoya \"30.09.2023. Əziz Qənirə xanımın son mənzili... Nur içində yat, doğma insan!\" sözlərini yazıb.\nQeyd edək ki, Q.Paşayeva səhhətində yaranmış ciddi problemlərlə əlaqədar sentyabrın 23-dən Mərkəzi Klinikanın reanimasiya şöbəsinə yerləşdirilmişdi. Naməlum mənşəli hipotonik vəziyyət diaqnozu qoyulan Qənirə Paşayevanın səhhətindəki kritik durumla əlaqədar Mərkəzi Klinikanın həkim personalı və Türkiyədən cəlb edilmiş həkim mütəxəssislər tərəfindən görülmüş bütün zəruri tədbirlərə baxmayaraq, millət vəkilinin həyatını xilas etmək mümkün olmayıb.\nO, ötən gün II Fəxri xiyabanda torpağa tapşırılıb. (Metbuat.az)",
        "views": "2503",
        "date": "30.09.2023 21:41",
        "link": "https://musavat.com/news/qenire-pasayevanin-mezari-foto_1010213.html"
    },
    {
        "title": "SON DƏQİQƏ! İrəvan DİLƏNMƏYƏ BAŞLADI",
        "category": "Son xəbər",
        "content": "Ermənistan Qarabağdan köçən ermənilər üçün dilənməyə başlayıb.\nMusavat.com TASS-a istinadən xəbər verir ki, İrəvan Avropa Komissiyasına yardım üçün müraciət edib.\nİtaliya hökumətinin müraciət barədə yaydığı açıqlamada Ermənistanın əsasən zəruri ilkin ehtiyac materialları, həmçinin tibbi-sanitar materiallar istədiyi bildirilir. İtaliya hökuməti müraciətin təmin olunması üçün hərəkətə keçdiyini bəyan edib.\nQeyd edək ki, Ermənistan tərəfi Qarabağdan köçən ermənilərin sayı ilə manipulyasiya etməkdədir. İrəvan sayla bağlı qeyri-real rəqəmlər elan edir. Avropa Komissiyasına müraciət göstərir ki, köçənlərin sayını həndəsi silsilə ilə artırmaqda məqsəd həm də xarici ölkələr və beynəlxalq təşkilatlardan daha çox yardım qopartmağa hesablanıb.\nMusavat.com",
        "views": "4370",
        "date": "30.09.2023 21:35",
        "link": "https://musavat.com/news/son-deqiqe-irevan-dilenmeye-basladi_1010212.html"
    },
    {
        "title": "Ülvira bu verilişlə qayıdır - VİDEO",
        "category": "Şou-biznes",
        "content": "Aparıcı Ülvira Qarayeva uzun fasilədən sonra efirə qayıdır. \nO, ARB kanalında tamaşaçıların qarşısına çıxacaq. \nÜlvira \"Günə son\" verilişinə aparıcılıq edəcək. Proqram gələn həftədən axşam saatlarında sözügedən kanalda yayımlanacaq. (Axşam.az)",
        "views": "1004",
        "date": "30.09.2023 21:33",
        "link": "https://musavat.com/news/ulvira-bu-verilisle-qayidir-video_1010192.html"
    },
    {
        "title": "Ermənilərin rəqəm fırıldağının ŞOK ifşası: Xankəndidə silah parkı təklifi",
        "category": "Qarabağ xəbərləri",
        "content": "\"Mən təklif edərdim ki, Xankəndidə Hərbi Qənimətlər Parkının filialı açılsın, orada tərk-silah edilmiş qanunsuz hərbi birləşmələrdən müsadirə olunmuş bütün hərbi texnika və silah nümunələri toplansın ki, Xankəndiyə gələn hər bir əcnəbi bunu öz gözləri ilə görsün\".\nBunu politoloq Eldar Namazov deyib.\n\"Görsünlər ki, biz dinc əhali ilə yox, əsl separatçı ordu ilə vuruşurduq. Və heç bir ölkə öz ərazisində belə qeyri-qanuni silahlı birləşmələrin olmasına dözə bilməzdi. Bizim tərəfimizdə təkcə güc deyil, həqiqət və hüquq, o cümlədən beynəlxalq hüquq da olduğundan əminəm ki, istənilən təzyiqə tab gətirəcəyik. Başqa cür ola bilməz\", - deyə ekpert rusdilli minval.az-a bildirib.\nE.Namazov ermənilərin köçü ilə bağlı Ermənistan tərəfinin açıqladığı rəqəmlərlə bağlı isə bunları deyib: \"Onlar həmişə Qarabağ ərazisində guya 120 min erməninin yaşadığı barədə danışırdılar. Amma biz dəqiq bilirik ki, bu qədər erməni heç vaxt orada yaşamayıb. Fakt budur ki, müqəddəs \"120 min\" rəqəmi altında ermənilərə humanitar yardım göstərilib. Bu, beynəlxalq təşkilatlardan və fondlardan guya maliyyə yardımı alan insanların sayını artırmaq üçün nəzərdə tutulmuş korrupsiya mexanizmi idi.\nVə indi də çıxarış başlayanda ermənilərin öz qaynaqlarında dərc etdikləri rəqəmlərə diqqət etdim. Açıq-aşkar fırıldaqçılıq və çirkli manipulyasiyalar artıq aydın görünür. Çıxışın ilk günlərində dərc olunmuş rəqəmlərə baxdıqda, məlum olur ki, bir saat ərzində bir neçə yüz erməni sərhədi keçib Azərbaycanı tərk edir. Bu hal təxminən sentyabrın 26-na qədər davam edib. Sonra statistik xülasələr müvəqqəti olaraq dayandırıldı, təxminən yarım gün ərzində. Sonra rəsmi erməni mənbələri hesabatlar dərc etməyə başladılar. Həmin məlumatlara əsasən, Erməni SBM-in gücü, demək olar ki, üç-dörd dəfə artdı. Lakin bu nə fiziki, nə də texniki baxımdan mümkün deyil, çünki yollar genişlənməyib və ya yoxlama məntəqələrinin sayı artmayıb. Bəs nəyə görə qəflətən belə sıçrayış oldu? 1500 nəfərin saatda keçməsi necə mümkündür?\nCavab zahirən belədir: açıq-aydın saxtakarlıq və manipulyasiya, ermənilər sərhədi keçdiyi iddia edilənlərin ümumi sayını elan edilmiş saxta məlumatlara uyğunlaşdırmağa çalışırlar. Əks halda böyük beynəlxalq qalmaqal yarana bilər. Onlar üçün ciddi suallar yaranacaq. Yəni uzun illər \"ölü canlar\"a görə niyə maddi yardım aldınız? Mən Ermənistandan deyil, bizim sərhəd xidmətimizdən səriştəli məlumatların dərcini gözləyirəm və həm də Ermənistan tərəfinin sadə bir suala cavab verməsini istəyirəm: genişlənməmiş postun tutumunu necə 3-4 dəfə artırmaq olar?\nAxı əgər hərəkəti riyazi ipə çevirsəniz, məlum olur ki, SBM-dən hər 2-3 saniyədə bir nəfər keçir. Amma dünya praktikasında belə bir qeyd yoxdur, sadəcə, fiziki cəhətdən qeyri-mümkündür\".",
        "views": "2233",
        "date": "30.09.2023 21:20",
        "link": "https://musavat.com/news/ermenilerin-reqem-firildaginin-sok-ifsasi-xankendide-silah-parki-teklifi_1010205.html"
    },
    {
        "title": "Daha bir briqada Xankəndiyə yola salındı - VİDEO, YENİLƏNİB",
        "category": "Qarabağ xəbərləri",
        "content": "Bu gün 7 təcili tibbi yardım avtomobili həkim heyəti ilə Xankəndiyə yola düşür.\nHeyət Xankəndidə təcili tibbi yardım və müayinə işinin təşkili məqsədilə göndərilir. (APA)\n***\nAzərbaycanın mərkəzi hakimiyyəti növbəti tibbi yardım briqadasını Xankəndiyə yola salıb.\n\"Report\"un Qarabağ bürosu xəbər verir ki, bu gün 5 təcili tibbi yardım avtomobili həkim heyəti ilə birgə təcili tibbi yardım və müayinə işinin təşkili məqsədilə Xankəndiyə göndərilib.\nTəcili tibbi yardım briqadası Ağdam-Əsgəran-Xankəndi yolu ilə yola salınıb.\nQeyd edək ki, lokal xarakterli antiterror əməliyyatından sonra Qarabağda yaşayan erməni sakinlərinin ehtiyaclarını ödəmək məqsədilə yanacaq, ərzaq və digər təminatlarla yanaşı, əhalinin zəruri tibbi ehtiyaclarının ödənilməsi işləri diqqətdə saxlanılır. 30 sentyabr tarixində təcili tibbi yardım briqdasının göndərilməsi də bu məqsədlə həyata keçirilib.",
        "views": "2380",
        "date": "30.09.2023 21:16",
        "link": "https://musavat.com/news/daha-bir-briqada-xankendiye-yola-salindi-video-yenilenib_1010187.html"
    },
    {
        "title": "Böyük Qayıdış Proqramı uğurla icra edilir",
        "category": "Ölkə",
        "content": "Ölkəmiz növbəti dəfə böyük bir tədbirə ev sahibliyi edir.\n“Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunu daha da əlamətdar edən hadisə sözügedən tədbirin işğaldan azad edilmiş Zəngilan rayonunda keçirilməsidir.\nŞərqi Zəngəzurda keçirilən ilk Milli Şəhərsalma Forumu ölkəmizdən və xarici ölkələrdən 200-dən artıq qonağın iştirakı ilə keçirilir. Forum iştirakçılarına 30 ildən artıq müddətdə həyatın dayandığı Şərqi Zəngəzurda və Qarabağda 3 il kimi qısa müddətdə görülən işlərin əyani nümayiş etdirilməsinə imkan yaranıb. 30 ilə yaxın müddət ərzində Ermənistanın işğalda saxladığı Qarabağa və Şərqi Zəngəzura bu gün həyat qayıdır. Məhz Ermənistanın işğalçı siyasəti nəticəsində vətəndaşlarımız uzun müddət dədə-baba yurdlarından ayrı düşüb.\nBirləşmiş Millətlər Təşkilatının Təhlükəsizlik Şurasının Ermənistana qarşı qəbul etdiyi 4 qətnamə 30 il ərzində nəinki icra olunmamış, əksinə Ermənistan ölkəmizə qarşı yeni ərazi iddiaları ilə çıxış etməkdən, təxribatlardan çəkinməmişdir. İşğalçı dövlətin daha əvvəlki iki prezidenti kimlər ki, birbaşa olaraq xalqımıza qarşı törədilmiş soyqırım cinayətlərinə görə birbaşa cavabdehdirlər. Qeyd olunan müddət ərzində münaqişənin həll olunmasını istəməyə Ermənistan rəhbərləri bu müddət ərzində yalnız danışıqları imitasiya edərək münaqişənin həllini yubatdılar. Azərbaycanın beynəlxalq hüquqla tanınmış ərazilərini öz işğallarında saxlayaraq, hüquqlarımızı kobud şəkildə pozdular, dünyaya işğalçı siyasətlərini nümayiş etdirməkdən çəkinmədilər.\nÖlkə kontekstində suverenliyimizin bərpa edilməməsi, sərhədlərimizin pozulmasında izhar olunan bu davranış, vətəndaşlarımızın da bir çox hüquqlarını kobud şəkildə tapdaladı. Vətəndaşlarımız yalnız öz yurdlarından didərgin düşmədilər, həm də bu cinayətlərdə əzizlərini, yaxınlarını itirdilər və illərlə onların məzarlarını belə ziyarət edə bilmədilər. Beynəlxalq ictimaiyyət isə baş verənlərin qarşısında susurdu, nəinki Ermənistana sanksiya tətbiq etmir, heç bu dövləti törətdiyi cinayətlərə son qoymağa çağırmır, qınamırdı.\nKeçmiş Minsk qrupunun üzvləri ATƏT-dən mandat almaqlarına baxmayaraq, əməldə heç bir addım atmır, münaqişənin həllini qeyri-müəyyən müddətə təxirə salımaqla, pozulmuş hüquqlarımıza göz yumurdu. Ermənistanın törətdiyi cinayətlərə qarşı atılmayan adımlar, beynəlxalq hüquq normalarının bu ölkə tərəfindən hər dəfə daha kobud şəkildə pozulmasına gətirib çıxarırdı. Azərbaycanın münaqişənin sülh yolu ilə tənzimlənməsi barədə atdığı addımlara qarşılıq verməyən Ermənistan, əksinə yeni ərazilərin işğalına cəhd edir və çoxsaylı təxribatlar törədirdi.\nMəhz sonuncu belə təxribatların qarşısını almaq məqsədilə, 2020-ci ilin 27 sentyabr tarixində bütün cəbhəboyu əks hücum əməliyyatları başladı. Prezident, Müzəffər Ali Baş Komandan İlham Əliyevin rəhbərlik etdiyi rəşadətli Azərbaycan Ordusu 44 gün kimi qısa müddət ərzində düşmən üzərində tarixi qələbə qazanaraq, bizə şanlı Qələbə bəxş etdi. Müzəffər Ali Baş Komandan 8 noyabr tarixində Şuşa şəhərini işğaldan azad edilməsi xəbərini verdi. Şuşa zəfərindən iki gün sonra isə Ermənistan kapitulyasiya aktına qol çəkməyə məcbur oldu, bununla da məğlubiyyətini rəsmiləşdirdi. Hansı ki, çox yox cəmi 1 il əvvəl bu ölkənin baş naziri beynəlxalq tribunadan “Qarabağ Ermənistandır və nöqtə” demiş və bununla da münaqişənin həllinin sülh yolu ilə mümkün olmadığını rəsmi olaraq elan etmişdir. 2020-ci ilin 10 noyabr tarixində isə Ermənistan rəhbərliyi kapitulyasiya aktını imza etməklə  Azərbaycanın Zəfərini qəbul etməyə məcbur oldu.\nDüşmən işğal altında saxladığı bu dövr ərzində bölgəni tamamilə istismar etmiş, daşınması, satılması mümkün olan hər şeyi məhv edərək, sıradan çıxarmışdı. İşğal altında olan 67 məsciddən 65-ni tamamilə dağıtmış, 2-sini isə qəzalı vəziyyətə salmış, dini abidələrdən tövlə kimi istifadə etməklə bizimlə bərabər bütün inanclıların hessiyatına toxunub.\nMüharibədən dərhal sonra isə işğaldan azad edilmiş ərazilərdə Prezident İlham Əliyevin və Birinci xanım Mehriban Əliyevanın rəhbərliyi altında böyük quruculuq işlərinə başlandı. Bu günədək bərpa işlərinə büdcədən 7 milyard ABŞ dolları həcmində pul ayrılıb, “ağıllı kənd”, “ağıllı şəhər” kimi layihələr böyük sürətlə realizə edilir. Yeni avtomobil yolları qurulur, dəmir yolu sistemi yaradılır ki, bu da qısa müddətdə daşımaların qardaş Türkiyə vasitəsilə Avropaya çatdıralacağına şərait yaradacaqdır. Artıq istifadəyə verilmiş Füzuli və Zəngilandakı Beynəlxalq Hava Limanları ilə bərabər Laçındakı üçüncü hava limanının tikintisi sürətlə davam edir. Şərqi Zəngəzurda və Qarabağda bütün infrastruktur qurularaq istifadəyə verilib, hazırda prosess sürətlə davam edir və bu sahədə sistemli iş aparılır.\nMəhz görülən bu işlər vətəndaşlarımızın öz evlərinə qayıtdıqdan sonra daha rahat yaşamasına hesablanıb. Bu gün Qarabağa və Şərqi Zəngəzura həyat qayıdıb, məcburi köçkünlərin Vətən həsrətinə son qoyulur və uzun illərdən sonra evlərinə geri dönürlər. Laçın və Füzuli şəhərlərinə, Ağalı, Talış və Zabux kəndlərinə qayıdan həmvətənlilərimiz üçün hər cür yüksək şərait yaradılıb, onların bütün məsələlərinə, eləcə də məşğulluq siyasətinə yüksək dəstək verilir. Hər həftə işğaldan azad olunmuş ərazilərə geri qayıdan ailələrin sevinclərini görürük. Xalqımızın sevincin səbəbkarı isə Prezident, Müzəffər Ali Baş Komandanın iradəsi və Rəşadətli Azərbaycan Ordusunun şücaətidir.\nAdil Əliyev, Milli Məclisin sədr müavini",
        "views": "440",
        "date": "30.09.2023 21:11",
        "link": "https://musavat.com/news/boyuk-qayidis-proqrami-ugurla-icra-edilir_1010211.html"
    },
    {
        "title": "Ermənistan prezidenti ilə bağlı İLGİNC İDDİA: 19 sentyabrdan sonra...",
        "category": "Son xəbər",
        "content": "“Sentyabrın 19-dan sonra Ermənistan prezidenti Vaaqn Xaçaturyan yoxa çıxıb. Ermənistan prezidentinin hətta Azərbaycanın Qarabağdakı antiterror tədbirlərindən, bunun nəticəsində çoxsaylı itkilərdən, ermənilərin Qarabağı tərk etməsindən, qondarma “DQR”in özünü buraxmasından belə xəbəri yoxdur. Görünür, o, bütün bu baş verənlərdən narahat deyil”.\nBu barədə “Joxovurd” qəzeti yazır.\nNəşrin yazdığına görə, Prezident Aparatının saytında mövcud olan məlumatlar Xaçaturyanı baş verən bu məsələlərin narahat etmədiyini göstərir.\n“Joxovurd” yazır ki, prezidentin rəsmi saytında onun fəaliyyəti ilə bağlı sonuncu məlumat sentyabrın 21-də olub və orada onun Ermənistanın Müstəqillik Günü ilə bağlı təbriki yer alıb: “Bir də sentyabrın 26-da Çinin bu ölkəyə təyin etdiyi yeni səfirin etimadnaməsini qəbul edib və Çin prezidentini təbrik məlumatı yer alıb.\nYəni son hadisələrlə bağlı heç bir mövqeyi yoxdur və bu, onu göstərir ki, baş verənlər Xaçaturyanı narahat etmir”. (Ölkə.Az)",
        "views": "1460",
        "date": "30.09.2023 21:08",
        "link": "https://musavat.com/news/ermenistan-prezidenti-ile-bagli-ilginc-iddia-19-sentyabrdan-sonra_1010190.html"
    },
    {
        "title": "Zahidanda xalq etirazları qızışır: xeyli sayda yaralı var - VİDEO",
        "category": "Region",
        "content": "Zahidan şəhərində dünəndən etibarən davam edən etiraz aksiyalarında dördü uşaq olmaqla azı 23 nəfər yaralanıb.\nBu barədə “Azad İran” “Telegram” kanalı məlumat yayıb.\nPaylaşılan videolara əsasən, şəhərdə etirazçıların toplaşdığı yerdə İran hökumətinin repressiv qüvvələrinin dinc sakinlərə atəş açdığı aydın olur.\nQeyd edək ki, bu gün Zahidan şəhərində İranın rejim qüvvələri tərəfindən insanların kütləvi şəkildə qətlə yetirilməsinin ildönümüdür. Bununla əlaqədar dünəndən etibarən etnik bəluclar molla rejiminə qarşı aksiyalar keçiriblər, qəzəblənmiş insanlar təkərlər yandıraraq yolları bağlayıblar.",
        "views": "745",
        "date": "30.09.2023 20:55",
        "link": "https://musavat.com/news/zahidanda-xalq-etirazlari-qizisir-xeyli-sayda-yarali-var-video_1010189.html"
    },
    {
        "title": "“Qarabağ” azarkeşlərə MÜRACİƏT etdi ",
        "category": "İdman",
        "content": "UEFA Avropa Liqasının qrup mərhələsinin II turunda İsveçdə “Hakken”lə üz-üzə gələcək “Qarabağ” azarkeşlərə müraciət edib.\nKlubdan Trend-ə verilən məlumata görə, komandanı tribunadan dəstəkləmək istəyən fanatlar biletləri oyun günü yerli vaxtla saat 19:00-dan etibarən qarşılaşmanın keçiriləcəyi “Ullevi” stadionunda 8-ci qapının qarşısından ala bilərlər.\nTərəfdarlardan şəxsiyyəti təsdiq edən sənədi özləri ilə götürmələri tələb olunur. Biletlərin qiyməti 22 avrodur.\nQeyd edək ki, oktyabrın 5-də oynanılacaq “Hakken” - “Qarabağ” görüşü Bakı vaxtı ilə saat 23:00-da başlayacaq.",
        "views": "870",
        "date": "30.09.2023 20:43",
        "link": "https://musavat.com/news/qarabag-azarkeslere-muraciet-etdi_1010188.html"
    },
    {
        "title": "Qarabağda nə qədər erməni qaldı?",
        "category": "Yazarlar",
        "content": "Onların sayı bizim üçün əsas deyil, Azərbaycanın elə öhdəliyi yoxdur ki, ərazimizdə filan qədər erməni yaşamalıdır, amma...\nBelə görünür ki, hazırda DTX-nin təcridxanasında saxlanılan, uzun müddət qondarma “xarici işlər naziri” olmuş David Babayan “ermənilərin 99,9 faizi Azərbaycanın idarəçiliyi altında yaşamaq istəmir” dedikdə soydaşlarının əhval-ruhiyyəsini dəqiq ifadə edibmiş. Ermənilərin neçə gündür davam edən köçü və Xankəndini “söküb apardıqları” haqda videolar da təsdiq edir ki, bir çoxu Azərbaycan ərazisində yaşamamaq qərarı verib.\nNə qədər çalışsalar da, ermənilər bu könüllü köçü Azərbaycanın “diskriminasiya və ya deportasiya siyasəti” kimi leqallaşdıra bilməyəcəklər. Çünki dünyanın gözü qarşısında bir könüllü köç gedir, onları nə 1988-ci ildə Ermənistandan azərbaycanlıların qovulduğu kimi qovan var, nə döyüb şil-şüküt edən. “Biz Azərbaycanın yurisdiksiyası altında yaşamaq istəmirik” deyirlər. Bunun isə əlbəttə, ən müxtəlif səbəbləri var.\nBəziləri Qarabağa illər əvvəl qanunsuz köçürülüblər. Azərbaycan pasport-qeydiyyat rejimini bərpa edəndə məlum olacaqdı ki, onların bizim torpaqlarda məskunlaşması qanunsuz olub. Bəzilərinin əli azərbaycanlıların qanına batıb, azadlıqlarına təhlükə olacağından qorxaraq vaxt varkən qaçmağa üstünlük verdilər. Bir çoxları, xüsusilə yaşı 30-u haqlamışlar işğal illərində doğulublar, həyatlarında azərbaycanlı görməyiblər, onlar üçün yalnız ata-analarından eşitdikləri “qorxulu düşmən” obrazı var.\nOnlar üçün burada qalıb həyatlarını davam etdirməyin heç bir mənası qalmır, üstəlik, başqa ölkələrdə “qaçqın kimi sığınacaq almaq” şansını əldən buraxmaq da istəmirlər. Yaşlı ermənilərə gəlincə, onlar ümumiyyətlə, daha çıxılmaz vəziyyətdədirlər. Əksəriyyəti Xankəndi də daxil olmaqla, azərbaycanlılarla qonşuluq, hətta dostluq ediblər, sonra araya iki Qarabağ müharibəsi girib. 35 illik qarşıdurma Qarabağda sona çatır, torpağın əzəli sahibləri bu gün olmasa da, sabah öz yurdlarına qayıdacaqlar. Erməni olsalar da, əvvəla, azərbaycanlılarla yenidən qarşılaşmağa üzləri yoxdur, üstəlik, bilmirlər ki, tökülən bu qədər qandan sonra həmin azərbaycanlıların, övladlarının onlara münasibəti necə olacaq. Ona görə yaşlılardan da əksəriyyəti getməyə sadəcə, məcburdurlar. Bir də gedənlər həyatlarını azərbaycanlılarla düşmənçiliyə həsr etmiş millətçi ermənilərdir. Bu savaşda da çoxsaylı itkilər veriblər. Onlar üçün Qarabağ uğrunda siyasi-hərbi mübarizə biabırçılıqla bitdi, imkanları olsaydı, əlbəttə, son damla qanlarına kimi müqavimət göstərərdilər, vuruşardılar. Amma Azərbaycan hakimiyyəti elə uğurlu siyasət, son olaraq isə 23 saat davam edən antiterror tədbiri həyata keçirdi ki, “qəhrəman kimi” ölə bilmədilər. Əlbəttə, belələri üçün də Azərbaycanın bayrağı altında yaşamaq ölüm hökmüdür və onların da rədd olub getməkdən başqa yolu qalmamışdı.\nQarabağda qalan ermənilər haqda hələ ki, dəqiq rəqəmlər yoxdur, amma köç prosesi sona yaxınlaşır. Guya 100 min erməninin Ermənistana getdiyi haqda deyilənlərə heç özləri də inanmırlar. Bu sayın şişirdilməsinin arxasındakı məqsədlərdən biri erməni lobbisindən, erməni dəstəkçisi ölkə və təşkilatlardan daha çox pul qoparmaqdır. Ermənilərin İkinci Qarabağ müharibəsindən sonrakı sayı maksimum 50 min civarında olub. 120 min uydurmasını Azərbaycana qarşı təbliğat üçün tirajlayırlar. Təxmini müşahidələrə görə, Laçın postunu 35 minə yaxın erməni keçib. Bu rəqəmdən yola çıxsaq, Qarabağda təxminən 15 min civarında erməninin qaldığını demək olar. Yəqin ki, gələn həftə bununla bağlı daha mötəbər rəqəmlər açıqlanacaq. Çünki Azərbaycan hakimiyyəti dəqiq bilməlidir ki, ərazisində nə qədər erməni yaşamağa qərar verib. Bundan sonra yəqin ki, müvafiq qərarlar elan olunacaq. Gələn həftə ilk dəfə Xankəndidə ermənilərlə görüş olmalıdır. O zamana kimi isə Xankəndidə qondarma quruma aid heç bir atribut qalmamalıdır.\nQarabağda qalmağa qərar verən ermənilər uduzmayacaq. Onların sayı bizim üçün əsas deyil, Azərbaycanın elə öhdəliyi yoxdur ki, Qarabağda filan qədər erməni yaşamalıdır. Xeyir ola? Ermənistanda bir azərbaycanlı yoxdur, biz niyə ermənilərin sayına görə narahat olmalıyıq. BMT-dən də araşdırma missiyası gəlir, onlar da yerində vəziyyəti öyrənəcəklər, ümid edək ki, hesabatları da obyektiv olacaq.\nAzərbaycan hakimiyyəti Qarabağ ermənilərinin hüquqlarını qorumağa ən yüksək səviyyədə vəd verib. Dövlət erməni azlığın təhlükəsizliyini təmin etməklə bərabər, real reinteqrasiyası üçün tam hərəkətə keçib. Bəyan edilmiş planlar həyata keçirildikcə, ola bilsin ki, bu, gedənlər üçün müsbət nümunə olacaq, bəziləri geri qayıtmağa da cəhd edəcək. Rusiya sülhməramlıları da böyük ehtimalla 2025-ci ilin noyabrına qədər Qarabağda qala bilər. Bu da ermənilərin təhlükəsizliyi üçün onlara əlavə təminat kimi qiymətləndirilə bilər.\n...Pisi odur ki, Qarabağda 35 illik qara səhifə bağlansa da, ermənilərin bizimlə düşmənçilikləri hələ davam edəcək. İndi revanşist ermənilərin başqa planları da olacaq. Xüsusən Qarabağı tərk edən millətçilər müxtəlif terror təşkilatlarında birləşə bilərlər. Onlar dünyanın hansı nöqtəsində olursa-olsun, azərbaycanlını hədəf seçmək, terror etmək üçün alışıb-yanacaqlar. Münaqişə bitsə də, düşmənçilik hələ uzun illər davam edəcək...\nNazim SABİROĞLU",
        "views": "5647",
        "date": "30.09.2023 20:31",
        "link": "https://musavat.com/news/qarabagda-ne-qeder-ermeni-qaldi_1010209.html"
    },
    {
        "title": "Rusiyada insanları oğurlayaraq “qul” kimi satan erməni ələ keçdi - FOTO",
        "category": "Dünya",
        "content": "Rusiyanın Stavropol diyarında “quldarlıq”la məşğul olan Vasili Yurin və əlbir olduğu Armen Akopyan saxlanılıblar.\nMəlumata görə, onlar insanları oğurlayır və kölə kimi işlədirmişlər.\nBildirilir ki, 71 yaşlı Yurin 2021-ci ildən bu işlə məşğul olur. Həmin illərdə o, təsərrüfat işləri ilə məşğul olmaq üçün “qul”lar axtarıb və bu iş üçün Armen Akopyana (şəkildə solda) müraciət edib.\nArmen sosial şəbəkələr vasitəsilə fermada işləyən, atları və inəkləri idarə etməyi bacaran yaroslavllı birini tapıb (sağda silahla şəkil).\nO, 29 yaşlı gənci güdərək küçədə hücum edib və zorla maşına mindirib. Sonra onu Yurinin bağına gətirərək 12 min rubla (209 manata) satıb.\nMəlum olub ki, 29 yaşlı gəncdən başqa, Vasili Yurin digər vasitəçilərlə özünə 43 yaşlı kişi və 48 yaşlı qadını 8 min rubla (139 manat) “alıb”. Sonda o, 54 yaşlı “qul” üçün 15 min (261 manat) ödəyib, lakin müstəntiqlər sövdələşməni pozublar. Hazırda “quldar” Yurin ev dustaqlığındadır. Ona və əlbir olduğu Akopyana qarşı “Mütəşəkkil dəstə tərəfindən insan alveri” maddəsi ilə cinayət işi açılıb.\nAkopyan saxlanılıb və tezliklə barəsində həbs-qətimkan tədbiri seçiləcək. Yurinin ikinci köməkçisi İvan artıq həbsdədir. (Oxu.az)",
        "views": "889",
        "date": "30.09.2023 20:19",
        "link": "https://musavat.com/news/rusiyada-insanlari-ogurlayaraq-qul-kimi-satan-ermeni-ele-kecdi-foto_1010185.html"
    },
    {
        "title": "Mənim qayğıya ehtiyacım var - Beqlaryan",
        "category": "Region",
        "content": "Qarabağın erməni sakinlərinin son qrupları hazırda Ermənistana yollanır.\nBu sözləri Azərbaycanın Qarabağ bölgəsindəki bir neçə gün əvvəl özünü buraxdığını elan edən qanunsuz qondarma qurumun \"nazir\"i olmuş Artak Beqlaryan deyib.\n“Qarabağda ən çox bir neçə yüz nəfər qalıb ki, onların da əksəriyyəti məmurlar, fövqəladə hallar xidmətinin işçiləri, könüllülər, bəziləri isə xüsusi qayğıya ehtiyacı olan insanlardır. Onlar da getməyə hazırlaşırlar”,- deyə separatçı bildirib./Ölkə.Az ",
        "views": "2913",
        "date": "30.09.2023 20:07",
        "link": "https://musavat.com/news/menim-qaygiya-ehtiyacim-var-beqlaryan_1010184.html"
    },
    {
        "title": "SON DƏQİQƏ! Müdafiə Nazirliyi daha bir məlumat yaydı - FOTO",
        "category": "Ölkə",
        "content": "Azərbaycanın Qarabağ bölgəsində keçirilən lokal xarakterli antiterror tədbirləri başa çatdıqdan sonra müsadirə edilmiş döyüş texnikası, silah və sursat barədə sentyabrın 30-u saat 18:00-a olan məlumat açıqlanıb.\nBu barədə Musavat.com-a Azərbaycan Müdafiə Nazirliyindən bildirilib.\nSİLAHLAR\n1. Atıcı silahlar – 2585\n2. Qumbaraatanlar – 224\n3. Top və haubitsalar – 53\n4. Minaatanlar – 63\n5. Tank əleyhinə silahlar – 54\n6. HHM silahları – 135\nTEXNİKA\n1. Zirehli texnika – 22\n2. Avtomobil texnikası – 174\n3. Qoşqular – 21\n4. Yardımçı texnika – 9\nDÖYÜŞ SURSATLARI\n1. Raketlər – 1685\n2. Top və haubitsa mərmiləri – 4956\n3. Zenit top mərmiləri – 2627\n4. Minaatan mərmiləri – 12305\n5. Qumbaralar – 5419\n6. Əl qumbaraları – 3036\n7. Patronlar – 1976068\n8. Digər sursatlar – 5751\nCİHAZLAR\n1. Optik cihazlar – 280\n2. Digər cihazlar – 37\nTƏCHİZAT\n1. Fərdi təchizat vasitələri – 997\n2. Müxtəlif silahların qurğuları – 15\n3. Digər təchizat vasitələri – 2260",
        "views": "13960",
        "date": "30.09.2023 19:58",
        "link": "https://musavat.com/news/son-deqiqe-mudafie-nazirliyi-daha-bir-melumat-yaydi-foto_1010206.html"
    },
    {
        "title": "Tanışının ölümünə səbəb olmaqda şübhəli bilinən şəxs tutuldu",
        "category": "Kriminal",
        "content": "Sentyabrın 29-u Mingəçevir şəhər sakini 1991-ci il təvəllüdlü Sönməzbəy Məmmədovun kəsilmiş-deşilmiş xəsarət alması və həmin xəsarətdən xəstəxanada ölməsi barədə şəhər prokurorluğuna məlumat daxil olub.\nMingəçevir şəhər prokurorluğundan Musavat.com-a bildirilib ki, araşdırmalarla 1991-ci il təvəllüdlü Ceyhun İsrəfilovun aralarında yaranmış mübahisə zamanı Mingəçevir şəhəri, M.Maqomayev prospektinde tanışı Sönməzbəy Məmmədova kəsici-deşici alətlə xəsarət yetirməsi nəticəsində sonuncunun ölməsinə əsaslı şübhələr müəyyən edilib.\nCeyhun İsrəfilov hadisədən sonra könüllü olaraq istintaqa təslim olub və prokurorluğun qərarı əsasında şübhəli şəxs qismində tutulub.\nFaktla bağlı Mingəçevir şəhər prokurorluğunda Cinayət Məcəlləsinin 126.3-cü (qəsdən sağlamlığa ağır zərər vurma ehtiyatsızlıqdan zərərçəkmiş şəxsin ölümünə səbəb olduqda) maddəsilə cinayət işi başlanaraq istintaq aparılır.",
        "views": "362",
        "date": "30.09.2023 19:55",
        "link": "https://musavat.com/news/tanisinin-olumune-sebeb-olmaqda-subheli-bilinen-sexs-tutuldu_1010181.html"
    },
    {
        "title": "Bütün klublar bu futbolçunu almaq istəyir - FOTO",
        "category": "İdman",
        "content": "PSJ-nin prezidenti Nasser Al-Xelaifi “Barselona”nın hücumçusu Robert Levandovski haqda danışıb.\nKlub prezidenti Levandovskinin fenomenal hücumçu olduğunu deyib:\n“Robert Levandovski nə vaxt PSJ-yə keçməyə yaxın olub? PSJ-də olmayan futbolçular və baş verəcək transferlər barədə danışmamaq mənim siyasətimdir. Lakin Robertin fenomenal hücumçu olduğu heç kimə sirr deyil. Dünyanın hər bir klubu hansısa mərhələdə onunla müqavilə bağlamaq barədə düşünüb. Amma hazırda Robert “Barselona”nın oyunçusudur və mən buna hörmət edirəm. O, fəxr edilməli oyunçudur. Demək olar ki, hər matçda qol vuran belə hücumçular çox deyil. Sanki qol vurma maşınıdır. Mən onun haqqında ancaq yaxşı şeylər deyə bilərəm”. (lent.az)",
        "views": "1834",
        "date": "30.09.2023 19:43",
        "link": "https://musavat.com/news/butun-klublar-bu-futbolcunu-almaq-isteyir-foto_1010180.html"
    },
    {
        "title": "David Babayanı hansı CƏZA gözləyir?",
        "category": "Son xəbər",
        "content": "Xəbər verdiyimiz kimi, 2013-2023-cü illərdə separatçı qurumun “prezidenti aparatının rəhbərinin müavini, prezidentin xarici siyasət məsələləri üzrə köməkçisi, xarici işlər naziri və xüsusi tapşırıqlar üzrə prezidentin köməkçisi vəzifələrində” işləmiş David Babayan ötən gün Azərbaycan hüquq-mühafizə orqanları tərəfindən saxlanılıb.\nMusavat.com-un “Qafqazinfo”ya istinadla məlumatına görə, onun 2020-ci il oktyabrın 17-də, Azərbaycanın Gəncə şəhərinin müdafiə olunmayan və mülki əhalinin yaşadığı əraziləri, yaşayış məntəqələri və silahsızlaşdırılmış zonaları hədəfə almaqla, ballistik raketlərdən istifadə edib çoxsaylı mülki şəxslərin ümumi təhlükəli üsulla, xüsusi amansızlıqla, terrorçuluqla əlaqədar, milli ədavət və düşmənçilik zəminində qəsdən öldürülməsi və yaralanması ilə bağlı cinayətləri təşkil etməsinə əsaslı şübhələr müəyyən edilib.\nSeparatçı David Babayan Cinayət Məcəlləsinin bu maddələri ilə ittiham olunur:\n- 100.1, 100.2 (təcavüzkar müharibəni planlaşdırma, hazırlama, başlama və aparma) - Bu maddənin sanksiyasında 8 ildən 15 ilədək müddətə azadlıqdan məhrum etmə cəzası nəzərdə tutulur.\n- 100.2. Təcavüzkar müharibəni aparma — 10 ildən 15 ilədək müddətə azadlıqdan məhrum etmə və ya ömürlük azadlıqdan məhrum\netmə.\n114.1 (muzdlular yığma, onlara təlim keçmə, maliyyələşdirmə və başqa cür maddi təminat vermə, habelə onlardan hərbi münaqişədə və hərbi əməliyyatlarda istifadə etməni təşkil etmə) - 4 ildən 8 ilədək müddətə azadlıqdan məhrum etmə ilə cəzalandırılır.\n- 116.0.1, 32.3, 116.0.6, 32.3, 116.0.7, 32.3, 116.0.8, 32.3, 116.0.9, 32.3, 116.0.10 (silahlı münaqişə zamanı beynəlxalq humanitar hüquq normalarını pozma) - 7 ildən 15 ilədək müddətə azadlıqdan məhrum etmə və ya ömürlük azadlıqdan məhrum etmə ilə cəzalandırılır.\n- 117.2-ci (silahlı münaqişə zamanı hərəkətsizlik etmə və ya cinayətkar əmr vermə), - 10 ildən 15 ilədək müddətə azadlıqdan məhrum etmə və ya ömürlük azadlıqdan məhrum etmə ilə cəzalandırılır.\n- 214.2.1, 32.3,214.2.3, 32.3,214.2.4 (terrorçuluğu təşkil etmə) - əmlakı müsadirə olunmaqla on ildən on beş ilədək müddətə azadlıqdan məhrum etmə və ya ömürlük azadlıqdan məhrum etmə ilə cəzalandırılır.\n283.2.1, 283.2.3-cü (milli düşmənçiliyin salınmasını təşkil etmə) - əmlakı müsadirə olunmaqla on ildən on beş ilədək müddətə azadlıqdan məhrum etmə və ya ömürlük azadlıqdan məhrum etmə ilə cəzalandırılır.\nQeyd edək ki, D.Babayan barəsində həbs qətiman tədbirinin seçilməsinə dair məhkəmə qərarı icra olunaraq Dövlət Təhlükəsizliyi Xİdmətinin istintaq təcridxanasına etap olunub.",
        "views": "1013",
        "date": "30.09.2023 19:31",
        "link": "https://musavat.com/news/david-babayani-hansi-ceza-gozleyir_1010197.html"
    },
    {
        "title": "Hərbçimizin şəhid olması ilə bağlı cinayət işi AÇILDI",
        "category": "Son xəbər",
        "content": "Müdafiə Nazirliyinin N saylı hərbi hissəsinin hərbi qulluqçusu Orucov Vüsal Xeybalı oğlunun düşmən tərəfdən odlu silahdan açılmış atəş nəticəsində ölməsi barədə Kəlbəcər hərbi prokurorluğuna məlumat daxil olub.\nMusavat.com xəbər verir ki, daxil olmuş məlumat əsasında Kəlbəcər hərbi prokurorluğunun işçiləri tərəfindən izahatlar alınmış, Hərbi Prokurorluğun Kriminalistika və İnformasiya Texnologiyaları idarəsinin əməkdaşları ilə birlikdə müvafiq hərəkətlər icra edilib.\nFakt üzrə Kəlbəcər hərbi prokurorluğunda Azərbaycan Respublikası Cinayət Məcəlləsinin 120.2.12-ci (milli ədavət və ya düşmənçilik niyyəti ilə qəsdən adam öldürmə) maddəsi ilə cinayət işi başlanılaraq şahidlər dindirilib, müvafiq ekspertizalar təyin edilib və təxirəsalınmaz zəruri istintaq hərəkətləri həyata keçirilib.\nHazırda istintaq davam etdirilir, qanunvericiliyin və beynəlxalq hüququn hamılıqla qəbul edilmiş norma və prinsiplərinin tələblərinə uyğun olaraq bütün tədbirlərin görülməsi təmin olunacaq.",
        "views": "757",
        "date": "30.09.2023 19:29",
        "link": "https://musavat.com/news/herbcimizin-sehid-olmasi-ile-bagli-cinayet-isi-acildi_1010201.html"
    },
    {
        "title": "Kəlbəcərdə şəhid olan əsgərimiz Qusarda dəfn ediləcək",
        "category": "Ölkə",
        "content": "Ermənistan silahlı qüvvələrinin snayper atəşi nəticəsində bu gün Kəlbəcərdə şəhid olan Azərbaycan Silahlı Qüvvələrinin əsgəri Vüsal Orucov Qusar rayonunun Suvacal kəndində doğulub.\n15 fevral 2005-ci il təvəllüdlü əsgər Vüsal Orucov hərbi xidmətə bu il aprel ayının 11-də yollanıbmış.\nŞəhid əsgər sabah Qusar rayonunun Suvacal kəndində dəfn ediləcək.\nXatırladaq ki, bu gün günorta saatlarında Ermənistan silahlı qüvvələrinin Basarkeçər rayonunun Zərkənd yaşayış məntəqəsi istiqamətindəki mövqeyindən Azərbaycan Ordusunun Kəlbəcər rayonunun Aşağı Ayrım yaşayış məntəqəsi istiqamətində yerləşən mövqeyinə snayper silahından atəş açılıb. Azərbaycan Müdafiə Nazirliyinin məlumatına görə, atəş nəticəsində hərbi qulluqçumuz Vüsal Xeybalı oğlu Orucov şəhid olub. Bölmələrimiz tərəfindən cavab tədbirləri görülür. (bizim.media)",
        "views": "812",
        "date": "30.09.2023 19:24",
        "link": "https://musavat.com/news/kelbecerde-sehid-olan-esgerimiz-qusarda-defn-edilecek_1010200.html"
    },
    {
        "title": "Bakı-Quba yolunda ağır qəza - Ölən var + ANBAAN VİDEO",
        "category": "Hadisə",
        "content": "Sentyabrın 29-da Bakı-Quba-Rusiya sərhədi yolunun 105-ci km-də, Siyəzən rayonu ərazisindən keçən hissəsində TIR ilə \"Ford Transit\" markalı yük avtomobilinin toqquşduğu hadisənin görüntüləri yayılıb.\nHadisə yerindən çəkilmiş görüntülər qəzanın dəhşətini göstərir.\nBelə ki, zərbənin gücündən TIR aşaraq bir neçə yerə parçalanıb. Hadisə nəticəsində Ağsu rayon sakini, 1990-cı il təvəllüdlü Cavid Əhdixan oğlu Elşənov hadisə yerində ölüb, sərnişinlər - 1990-cı il təvəllüdlü Məhəbbət Əlikişi oğlu Kərimov və 2006-cı il təvəllüdlü Hüseyn İsgəndərov müxtəlif dərəcəli xəsarətlər alıblar.\nFaktla bağlı araşdırma aparılır. (Qafqazinfo)",
        "views": "1069",
        "date": "30.09.2023 19:19",
        "link": "https://musavat.com/news/baki-quba-yolunda-agir-qeza-olen-var-anbaan-video_1010174.html"
    },
    {
        "title": "Yol polisindən paytaxt sakinləri və sürücülərə MÜRACİƏT",
        "category": "Ölkə",
        "content": "Bakı Şəhər Dövlət Yol Polis İdarəsi paytaxt sakinləri və sürücülərə müraciət edib.\nİdarədən Musavat.com-a bildirilib ki, 2-6 oktyabr 2023-cü il tarixdə paytaxt Bakı dünyanın ən mötəbər tədbirlərindən biri hesab olunan 74-cü Beynəlxalq Astronavtika Konqresinə ev sahibliyi edəcək.\nİdarənin baş insprektoru polis mayoru Araz Əsgərli tədbirin Bakı Konqres Mərkəzi və Heydər Əliyev Mərkəzində keçiriləcəyini beynəlxalq tədbirdə iştirak edəcək yerli və xarici qonaqların əsas hərəkət marşrutlarının isə paytaxtın mərkəzi küçə və prospektlərini əhatə etdiyini bildirib.\n“Beynəlxalq əhəmiyyətli tədbirin yüksək səviyyədə, təhlükəsiz şəraitdə həyata keçirilməsi üçün bütün hərəkət iştirakçılatından xüsusən də sürücülərdən mərkəz istiqamətinə səfərlərini əsasən ictimai nəqliyyata üstünlük verərək icra etməyi, bu müddət ərzində şəxsi avtomobillərdən mümkün qədər az istifadə etməyi xahiş edirik. Sözügedən ərazilərə daxil olan çoxsaylı ziyarətçilərin axınının fasiləsiz və yüksək təhlükəsizlik şəraitində idarə olunması məqsədilə paytaxtın Xocalı prospekti, Yusif Səfərov, Üzeyir Hacıbəyov, Həsənoğlu və Təbriz küçələrində nəqliyyatın hərəkətini yükləməməyi və alternativ yollardan istifadə etmələrini xahiş edirik’’, - o vurğulayıb.",
        "views": "880",
        "date": "30.09.2023 18:53",
        "link": "https://musavat.com/news/yol-polisinden-paytaxt-sakinleri-ve-suruculere-muraciet_1010165.html"
    },
    {
        "title": "Bayrağı Riad Əhmədovun xanımına Əli Nağıyev təqdim etdi - VİDEO",
        "category": "Ölkə",
        "content": "Xəbər verdiyimiz kimi, bu gün Azərbaycanın Milli Qəhrəmanı, 1992-ci ildə Daşaltı əməliyyatı zamanı şəhid olmuş Riad Əhmədovla vida mərasimi keçirilib.\nMusavat.com-un “Qafqazinfo”ya istinadən məlumatına görə, vida mərasimindən sonra 31 il sonra nəşinin qalıqları tapılan R.Əhmədov İkinci Şəhidlər xiyabanında torpağa tapşırılıb.\nDəfn mərasimində şəhidimizin tabutuna bükülmüş Dövlət bayrağı Dövlət Təhlükəsizliyi Xidmətinin rəisi general-polkovnik Əli Nağıyev tərəfindən Riad Əhmədovun xanımına təqdim olunub.\nHəmin anın videosunu təqdim edirik:",
        "views": "2448",
        "date": "30.09.2023 18:40",
        "link": "https://musavat.com/news/bayragi-riad-ehmedovun-xanimina-eli-nagiyev-teqdim-etdi-video_1010186.html"
    },
    {
        "title": "ABŞ və Qərb yeni \"artsax\" layihəsinin icrasına başladı: Erməni separatizmi Rusiyaya köçürülür",
        "category": "Analitika",
        "content": "Son vaxtlara qədər başqalarına \"tələ\" quran Rusiya indi deyəsən, elə özünün \"qazdığı quyu\"ya düşür, ABŞ və Qərb Rusiyanı \"erməni faktoru\" ilə vurmağa çalışır... Qərb strateqləri, Ermənistandan səsləndirilən ərazi iddialarını intensivləşdirməklə, Azərbaycanın Qarabağ bölgəsində dəfn olunmuş \"artsax\" layihəsini bu dəfə Rusiya ərazisində diriltmək niyyətinə düşüblər...\nABŞ və Qərb Rusiyaya qarşı siyasi-psixoloji savaşı dərinləşdirir. İndi bu savaşda əsas \"geopolitik alətlər\"in sırasında Ermənistana xüsusi yer ayrılmış kimi görünür. Hətta \"rahat istifadə özəlliyi\" olan \"erməni faktoru\" daha ön plana çıxarılmağa başlayıb. Və bu baxımdan, Rusiya üçün yeni deqradasiya ssenarilərinin işə salındığı qətiyyən şübhə doğurmur.\nTəbii ki, ilk baxışdan bir ovuc erməninin Rusiya kimi nəhəng və güclü dövlətin dağıdılmasında oynaya biləcəyi rol inandırıcı görünməyə də bilər. Ancaq keçmişin örnəklərini nəzərə alanda \"erməni faktoru\"nun bəzi hallarda məkrli planlarda müəyyən təsirə malik olduğu da inkaredilməz reallıqdır. Və nə qədər qəribə də olsa, bundan başqaları faydalansa da, ən çox ziyan çəkən məhz erməni toplumu olur.\nVaxtilə keçmiş SSRI-nin parçalanıb, dağıdılmasında \"erməni faktoru\"ndan istifadə edilmişdi. ABŞ və Qərb keçmiş SSRİ ərazisində erməni separatizminə bağlı ssenariləri işə salmaqla, Sovet İttifaqının çöküşünü sürətləndirmişdi. Və Qərbdə bu xain toplumun \"faydalı potensial\"ını hələ unutmayıblar, növbəti dəfə istifadə etmək niyyətindədirlər.\nMəsələ ondadır ki, Ukrayna savaşı başlandıqdan sonra ABŞ və Qərb postsovet dövlətləri sırasında Rusiyaya qarşı yalnız Ermənistanı açıq hərəkətə keçirtməyə nail oldular. Halbuki, Ermənistan Rusiyanın hərbi müttəfiqidir. Üstəlik, bu uydurma \"dövlət\" Rusiyanın patronajlığı altında olan KTMT-nın da üzvüdür. Və Qərb çox asanlıqla, Ermənistan üzərindən Rusiyaya qarşı yeni deqradasiya əməliyyatı başlatmağı bacardı.\nƏvvəlcə Ermənistanda ABŞ və Qərbin \"rəngli inqilab\" metodu ilə hakimiyyət dəyişdirildi. Ardınca Qərbə xidmət edən Paşinyan hakimiyyəti vasitəsilə Rusiya əleyhinə propoqanda prosesi başladıldı. Paşinyan hakimiyyətinin apardığı əks təbliğat qısa müddətdə Rusiyanı Ermənistanın müttəfiqindən və himayədarından düşməninə çevirdi. Və bu proses Rusiya üçün böyük önəm daşıyan bütün istiqamətləri əhatə etdi.\nMəsələ ondadır ki, hazırda iki dövlət arasında qəlizləşən münasibətlər rəsmi İrəvanın Rusiyanı Ermənistanın müstəqilliyinə ən böyük təhdid elan etməsinə qədər korlanıb. Rəsmi İrəvan Rusiyanın patronajlığı altında olan KTMT-dan Ermənistanın tədricən çıxması prosedurunu da artıq işə salıb. Yəni, ABŞ və Qərb Rusiyanın nüfuzunu zədələməklə yanaşı, KTMT-nı da məhz Ermənistanın vasitəsilə dağıtmağa çalışır. Və rəsmi İrəvan artıq Rusiyanı deyil, məhz Fransanı Ermənistanın \"əsl müttəfiqi\" elan edib.\nAncaq ABŞ və Qərbin əsas hədəfi yalnız bunlarla məhdudlaşmır. Hazırda Qərb strateqlərinin \"erməni faktoru\"ndan Rusiya qarşı istifadə etmək üçün daha uzaqgedən planlar qurduğunu düşünmək üçün əsaslar olmamış deyil. Hər halda, keçmiş SSRI-yə qarşı uğur qazanmış ssenarinin indi birbaşa Rusiyaya qarşı tətbiq oluna biləcəyi müşahidə olunur. Və Rusiya ərazisində belə ssenarilərin müəyyən nəticələr verməsi üçün də münbit şərait mövcuddur.\nMəsələ ondadır ki, ABŞ və Qərb Cənubi Qafqazda son 35 ildə istifadə olunmuş erməni separatizmini və terrorizmini indi Rusiya ərazisinə daşımağa çalışır. Qərb strateqləri artıq sınaqdan çıxarılmış \"dağıdıcı faktor\"un - erməni separatizminin Rusiya ərazisində də effektiv ola biləcəyinə ümid bəsləyirlər. Hər halda, bunun üçün kifayət qədər ciddi resurslar da mövcud olduğu da inkaredilməz reallıqdır.\nBirincisi, Rusiya ərazisində çox sayda erməni yaşayır. Üstəlik, bu nəhəng ölkədə ermənilərin kompakt yerləşdiyi bölgələr də mövcuddur. Onların sırasına Armavir, Soçi, Krasnodar kimi Rusiyanın iri şəhərləri də daxildir. Yəni, belə Rusiya şəhərlərində erməni separatizminin effektiv olma ehtimalı istisna deyil. Və yəqin ki, Qərb strateqləri bu məqamları nəzərə alıblar.\nDigər tərəfdən, Rusiyada güclü erməni diasporu fəaliyyət göstərir. Erməni mənşəli bir çox şəxs Rusiyanın biznes dairələrində önəmli imkanlar qazana bilib. Eyni zamanda ermənilər Rusiyanın siyasi idarəçilik sisteminə yerləşməyi də bacarıblar. İndi onlar Rusiya dövlət orqanlarında kifayət qədər yüksək mövqeləri ələ keçirdiklərindən Kremlə qarşı müəyyən təsir mexanizmlərinə sahibdirlər.\nNəhayət, Rusiyanın informasiya məkanı erməni diasporu tərəfindən tamamilə işğal olunub. Rusiyanın rəsmi dövlət propoqandası erməni tezisləri ilə yönləndirilir. Rusiyanın nəhəng mətbuat qurumları məhz erməni mənşəli şəxslər tərəfindən idarə edilir. Nəticədə erməni diasporu Rusiyanın maraqlarına zərbə vurmağı, Kremlin bəzi önəmli ölkələrlə münasibətlərini korlamağı da bacarırlar.\nOna görə də, ABŞ və Qərbin erməni separatizmini Rusiya ərazisinə keçirməsi bu ölkədə daxili ictimai-siyasi böhranın yaranmasına səbəb ola bilər. Üstəlik, bu prosesin başladılması üçün ilkin addımların artıq atılmaqda olduğu da müşahidə olunur. Belə ki, son vaxtlar Ermənistanda müxtəlif səviyyələrdə Rusiyaya qarşı dolayısı ilə ərazi iddiaları irəli sürülməkdədir. Və indi bu iddiaların məhz Paşinyan hakimiyyətinə yaxın şəxslər tərəfindən səsləndirilməsinə də təsadüf olunur.\nMəsələ ondadır ki, Ermənistan baş qərargah rəisinin keçmiş müşaviri Vladimir Poqosyan açıq mətnlə Rusiyaya qarşı ərazi iddialarını sadalayıb. O, bildirib ki, Armavir, Soçi, Krasnodar və Krım erməni ərazidir. Ermənistanın həmin əraziləri Rusiyadan tələb etmək hüquqları mövcuddur. Və bu, Rusiya üçün yaxın gələcəkdə reallığa çevrilə biləcək erməni separatizminin ilkin əlamətləri də hesab oluna bilər.\nMaraqlıdır ki, Vladimir Poqosyan bu iddiaları \"Sputnik Armeniya\"nın vasitəsilə səsləndirib. Halbuki, bu media qurumu məhz Rusiyanın dövlət büdcəsindən maliyyələşdirilir. Ona Marqarita Simonyan adlı erməni qadın rəhbərlik edir. Üstəlik, bu erməni qadın məhz ermənilərin iddia etdikləri Krasnodar şəhərində doğulub. Və bu, onu göstərir ki, Kreml Rusiyanın propoqanda maşınını ermənilərə təslim etməklə, böyük bir səhvə yol verir.\nBelə anlaşılır ki, son vaxtlara qədər başqalarına tələ quran Rusiya indi özünün qazdığı quyuya düşmək üzrədir. ABŞ və Qərb Rusiyanı \"erməni faktoru\" ilə vurmağa çalışır. Çünki Rusiyaya qarşı ərazi iddialarının gündəmə gətirilmısinin arxasında nəhəng bir gücün olduğu qətiyyən şübhə doğurmur. Əks halda, ermənilərin buna cəsarəti çatmazdı.\nBütün bunlar onu göstərir ki, ABŞ və Qərb erməni separatizmini bu dəfə Rusiya ərazisində hərəkətə gətirməyə cəhd edir. Qərb strateqləri Azərbaycanın Qarabağ bölgəsində dəfn olunmuş \"artsax\" layihəsini Rusiya ərazisində diriltmək niyyətinə düşüblər. Yeni \"artsax\" üçün Rusiya ərazisində seçilmiş məkanlar isə Paşinyan hakimiyyətinə yaxın şəxs tərəfindən artıq elan edilib.\nElçin XALİDBƏYLİ,\nSiyasi ekspert,\n\"Yeni Müsavat\" Media Qrupu",
        "views": "8622",
        "date": "30.09.2023 18:38",
        "link": "https://musavat.com/news/abs-ve-qerb-yeni-artsax-layihesinin-icrasina-basladi-ermeni-separatizmi-rusiyaya-kocurulur_1010179.html"
    },
    {
        "title": "Dağıstanlı müəllimlərə WhatsApp-da iş yazışmaları aparmaq yasaqanıb",
        "category": "Dünya",
        "content": "Dağıstanda müəllimlərə WhatsApp-da iş yazışmaları aparmaq qadağan edilib.\nMusavat.com xəbər verir ki, bu barədə Baza Telegram kanalı məlumat yayıb.\nTelegram kanalının məlumatına görə, respublikanın məktəb müəllimlərindən messencerdən əl çəkməyi və orada iş söhbətlərini dayandırmağı tələb ediblər. “WhatsApp” əvəzinə müəllimlərə məişət xidmətlərindən – “VKontakte” messencerindən və “Sferum” təhsil platformasından istifadə etmək təklif edilib.\nSentyabrın 29-da Yekaterinburq müəllimlərinə də WhatsApp və Telegram-dan istifadə qadağan edilib. Məktəblilərin valideynləri sinif rəhbərlərindən müəllimlərlə ünsiyyət vasitəsi kimi ani messencerlərdən istifadənin dayandırılması barədə bildirişlər almağa başlayıblar - onlardan müvəqqəti olaraq kağız gündəliklərə keçmələri xahiş olunub. Oktyabrın 1-dən etibarən bu tətbiqlərdə təhsil prosesinin tərəfləri arasında bütün ünsiyyətlər dayandırılacaq.\nMusavat.com\n ",
        "views": "206",
        "date": "30.09.2023 18:33",
        "link": "https://musavat.com/news/dagistanli-muellimlere-whatsapp-da-is-yazismalari-aparmaq-yasaqanib_1010182.html"
    },
    {
        "title": "Şuşa və Füzuli Hava Limanı yolunu birləşdirən şosenin istifadəyə veriləcəyi vaxt açıqlandı",
        "category": "Son xəbər",
        "content": "Şuşa və Füzuli Hava Limanı yolunu birləşdirən şose yolu gələn ilin birinci rübünə hazır olacaq.\nAPA xəbər verir ki, bunu Azərbaycan Prezidentinin Şuşa rayonundakı xüsusi nümayəndəsi Aydın Kərimov Bakıda 2-ci Azərbaycan Milli Şəhərsalma Forumunda deyib.\n“Növbəti bir neçə ildə Şuşada bütün küçə infrastrukturunu tamamilə hazır etməyi nəzərdə tutmuşuq”, - o deyib.\nAydın Kərimov əlavə edib ki, Şuşada artıq 15 tarixi abidə bərpa olunub, dörd abidə üzərində iş davam edir.",
        "views": "551",
        "date": "30.09.2023 18:27",
        "link": "https://musavat.com/news/susa-ve-fuzuli-hava-limani-yolunu-birlesdiren-sosenin-istifadeye-verileceyi-vaxt-aciqlandi_1010129.html"
    },
    {
        "title": "Xələf Xələfov İran səfiri ilə ikitərəfli münasibətləri müzakirə edib",
        "category": "Siyasət",
        "content": "İranın Azərbaycandakı səfiri Seyid Abbas Musəvi Azərbaycan Prezidentinin xüsusi tapşırıqlar üzrə nümayəndəsi Xələf Xələfovla görüşüb.\n“Report” xəbər verir ki, bu barədə İranın Azərbaycandakı səfirliyindən bildirilib.\nQeyd olunub ki, tərəflər ikitərəfli münasibətləri, həmçinin regional durumu müzakirə ediblər.\nOnlar, həmçinin Qarabağdakı vəziyyət barədə danışıblar.",
        "views": "284",
        "date": "30.09.2023 18:15",
        "link": "https://musavat.com/news/xelef-xelefov-iran-sefiri-ile-ikiterefli-munasibetleri-muzakire-edib_1010144.html"
    },
    {
        "title": "XİN TƏCİLİ BƏYANAT yaydı",
        "category": "Siyasət",
        "content": "Azərbaycanın Xarici İşlər Nazirliyi (XİN) erməni radikal qruplaşmalarının ABŞ-ın Cənubi Kaliforniya Universitetində təşkil olunan konfransın iştirakçılarına qarşı hücumu ilə bağlı bəyanat yayıb.\nMusavat.com XİN-ə istinadən xəbər verir ki, bəyanatda deyilir:\n\"29 sentyabr 2023-cü il tarixində ABŞ-ın Los-Anceles şəhərində erməni radikal qruplaşmalarının Cənubi Kaliforniya Universitetində Annenberq Kommunikasiya və Jurnalistika Fakültəsi və Yunus Əmrə İnstitutunun birgə təşkilatçılığı ilə baş tutan \"Türkiyənin ictimai diplomatiyası\" mövzusunda konfrans iştirakçılarına qarşı hücumunu kəskin qınayır və pisləyirik.\n30 ilə yaxın işğal müddətində, o cümlədən 44 günlük Vətən müharibəsi, habelə bölgədə aparılan son anti-terror tədbirləri ərəfəsində ölkəmizə, həmvətənlərimizə, habelə qardaş Türkiyə Respublikası və onun vətəndaşlarına qarşı atılan, Ermənistanın etnik nifrət və dözümsüzlük siyasətinin təcəssümü olan bu kimi addımların intensiv və sistematik xarakter alması ciddi təhdid mənbəyidir.\nErmənistanın Azərbaycana qarşı apardığı qarayaxma kampaniyasının uğursuzluğa düçar olmasını, habelə bölgədə yaradılan qeyri-qanuni rejimin süquta uğramasını həzm edə bilməyən radikal erməni diaspor nümayəndələrinin bu kimi aqressiv hücumları cinayət əməlidir və müvafiq olaraq cəzalandırılmalıdır.\nBu hücumun timsalında radikal erməni qruplaşmalarının bu kimi irqi ayrı-seçkilik, nifrət nitqi və zorakılıq elementlərini özündə ehtiva edən davranışları geniş beynəlxalq ictimaiyyət tərəfindən kəskin şəkildə qınanmalı, bu cür hərəkətlərin qarşısının alınması üçün aidiyyəti dövlət qurumları tərəfindən müvafiq addımlar atılmalıdır\".",
        "views": "2952",
        "date": "30.09.2023 18:12",
        "link": "https://musavat.com/news/xin-tecili-beyanat-yaydi_1010177.html"
    },
    {
        "title": "Ermənistandan snayper atəşi açıldı, hərbçimiz şəhid oldu - MN",
        "category": "Son xəbər",
        "content": "Sentyabrın 30-u günorta saatlarında Ermənistan silahlı qüvvələrinin Basarkeçər rayonunun Zərkənd yaşayış məntəqəsi istiqamətindəki mövqeyindən Azərbaycan Ordusunun Kəlbəcər rayonunun Aşağı Ayrım yaşayış məntəqəsi istiqamətində yerləşən mövqeyinə snayper silahından atəş açılıb.\nBu barədə Musavat.com-a Müdafiə Nazirliyindən bildirilib.\nAtəş nəticəsində hərbi qulluqçumuz Orucov Vüsal Xeybalı oğlu şəhid olub.\nBölmələrimiz tərəfindən cavab tədbirləri görülür.\nMüdafiə Nazirliyinin rəhbərliyi şəhidimizin yaxınlarına dərin hüznlə başsağlığı verir.\nAllah rəhmət eləsin!\nMusavat.com",
        "views": "2529",
        "date": "30.09.2023 18:06",
        "link": "https://musavat.com/news/ermenistandan-snayper-atesi-acildi-herbcimiz-sehid-oldu-mn_1010175.html"
    },
    {
        "title": "İranla bağlı TƏCİLİ TƏDBİRLƏR: saxlanılanlar var - VİDEO",
        "category": "Kriminal",
        "content": "Azərbaycana 60 kiloqram narkotik vasitə gətirən 3 nəfər tutulub.\nBu barədə Musavat.com-a Daxili İşlər Nazirliyinin (DİN) Mətbuat Xidmətindən məlumat verilib.\nBelə ki, tədbirlər zamanı İrandan ölkəyə narkotik vasitələri qaçaqmalçılıq yolu ilə gətirən 3 nəfər - əvvəllər məhkum olunmuşlar 1987-ci il təvəllüdlü Tural Həsənov tanışı 1993-cü il təvəllüdlü Pünhan Mehdizadə və 1995-cı il təvəllüdlü Mahir Aslanlı DİN-in Baş Narkotiklərlə Mübarizə İdarəsinin əməkdaşları tərəfindən müəyyən edilərək saxlanılıblar. Həmin şəxslərdən, idarə etdikləri avtomobil və yaşayış ünvanlarından 60 kiloqram, o cümlədən güclü təsirə malik 41 kiloqram heroin, 19 kiloqram “patı”, “şüşə” kimi adlandırılan metamfetamin, 2000 ədəd \"metadon\" həbi, elektron tərəzilər və narkotiklərin qanusuz dövriyyəsi zamanı əldə edilən pul vəsaitlərinin nağdlaşdırılmasında bilavasitə istifadə olunan bank kartları aşkar edilib.\nAraşdırmlarla T.Həsənov, P.Mehdizadə və M.Aslanlının şəxsiyyətləri istintaqla araşdırılan \"Münəccim\" və “Səxavət” adlı İran vətəndaşları ilə qabaqcadan əlbir olaraq narkotikləri Biləsuvar və Qaradağ rayonları ərazisində yol kənarında gizlədilən yerdən satmaq məqsədilə əldə etdikləri müəyyən edilib. Saxlanılan şəxslər ölkəyə narkotik vasitə və psixotrop maddələr gətirən əsas fiqurlardan olublar.\nFaktla bağlı Cinayət Məcəlləsinin müvafiq maddəsi ilə cinayət işi başlanılıb, dəstə üzvləri barəsində həbs qətimkan tədbiri seçilib. Mütəşəkkil dəstəyə daxil olan digər şəxslərin saxlanılması istiqamətində əməliyyat-axtarış və əməliyyat-istintaq tədbirləri davam etdirilir.\n\"Sonda vətəndaşları diqqətli və məsuliyyətli olmağa, o cümlədən sosial şəbəkələrdə narkotik maddələr təklif edən əsasən xaricdən idarə olunan səhifələrin yalan, həmçinin şirnikləndirici vədlərinə inanmamağa çağırırıq\", - DİN-dən qeyd olunub.",
        "views": "1104",
        "date": "30.09.2023 18:03",
        "link": "https://musavat.com/news/iranla-bagli-tecili-tedbirler-saxlanilanlar-var-video_1010172.html"
    },
    {
        "title": "Xankəndi BU GÜN - Şəhər boş qalıb, ermənilər... - VİDEO",
        "category": "Qarabağ xəbərləri",
        "content": "Qarabağın erməniəsilli sakinləri Azərbaycanın Xankəndi şəhərini tərk etməkdədir.\nMusavat.com-un xəbərinə görə, bu gün yayılan görüntülərdən aydın olur ki, şəhər, demək olar ki, boşalıb.\nErmənilər özlərinə qala seçdikləri şəhəri zibilliyə çevirib, gediblər.\nHəmin görüntüləri təqdim edirik:",
        "views": "3153",
        "date": "30.09.2023 18:00",
        "link": "https://musavat.com/news/xankendi-bu-gun-seher-bos-qalib-ermeniler-video_1010173.html"
    },
    {
        "title": "Erməni vəhşiliyi: Onlar 1988-ci ildə bizim xalqı bu cür \"yola salmışdılar\" - VİDEO",
        "category": "Qarabağ xəbərləri",
        "content": "Məlum olduğu kimi, Qarabağın erməniəsilli sakinləri bölgəni tərk edir. BMT və digər qurumlar tərəfindən təsdiqlənir ki, onların Azərbaycan torpaqlarından köçü beynəlxalq səviyyədə qəbul olunmuş prinsiplər əsasında həyata keçirilir və heç bir zorakılıq faktı qeydə alınmır.\nLakin çox təəssüf ki, ermənilər 1988-ci il və ondan sonrakı dövrlərdə - 1990-1993-cü illərdə Azərbaycan xalqına qarşı eyni humanistliyi göstərməyiblər. Bu faktı 1988-ci ildə ermənilərin Loru-Pəmbək mahalının Qarakilsə rayon sakinlərinə qarşı törətdikləri vəhşiliklər də sübut edir.\nMusavat.com olaraq həmin dövrdə baş verənləri özündə əks etdirən görüntüləri təqdim edirik:\n ",
        "views": "1033",
        "date": "30.09.2023 17:50",
        "link": "https://musavat.com/news/ermeni-vehsiliyi-onlar-1988-ci-ilde-bizim-xalqi-bu-cur-yola-salmisdilar-video_1010171.html"
    },
    {
        "title": "Stoltenberq: “Daha çox silah tədarükü Ukrayna üçün sülhə aparan yoldur”",
        "category": "Dünya",
        "content": "“Daha çox silah tədarükü Ukrayna üçün sülhə aparan yoldur”.\n“Report” “Ukrinform”a istinadən xəbər verir ki, bunu NATO-nun Baş katibi Yens Stoltenberq Kiyevdə keçirilən birinci Müdafiə Sənayesi Forumunda çıxışı zamanı deyib.\nO bildirib ki, Ukraynanın daha çox silaha ehtiyacı var: “Çünki Kiyev döyüş meydanında nə qədər güclü olsa, danışıqlar masasındakı mövqeyi də bir o qədər möhkəm olacaq”.\nY.Stoltenberqin sözlərinə görə, Ukraynanın yüksək keyfiyyətli silahlara ehtiyacı var. Ukrayna müdafiə sənayesi sahəsində ildırım sürəti ilə yenilik edir.\nQeyd edək ki, Kiyevdə keçirilən Müdafiə Sənayesi Forumunda dünyanın 30-dan çox ölkəsindən 252 şirkət iştirak edir.",
        "views": "263",
        "date": "30.09.2023 17:33",
        "link": "https://musavat.com/news/stoltenberq-daha-cox-silah-tedaruku-ukrayna-ucun-sulhe-aparan-yoldur_1010141.html"
    },
    {
        "title": "Baş nazir MÜHÜM QƏRARA imza atdı",
        "category": "Ölkə",
        "content": "Nazirlər Kabineti Bərpa olunan enerji mənbələrindən istehsal edilmiş elektrik enerjisinin mənbəyinə dair sertifikatın verilməsi Qaydası və formasının təsdiq edilməsi haqqında qərar qəbul edib.\nMusavat.com xəbər verir ki, qərarı Baş nazir Əli Əsədov imzalayıb.\nQərara əsasən, “Bərpa olunan enerji mənbələrindən istehsal edilmiş elektrik enerjisinin mənbəyinə dair sertifikatın verilməsi Qaydası”, eləcə də \"Bərpa olunan enerji mənbələrindən istehsal edilmiş elektrik enerjisinin mənbəyinə dair sertifikatın forması\" təsdiqlənib.\nEnergetika Nazirliyi beynəlxalq təcrübə nəzərə alınmaqla, bərpa olunan enerji mənbələrindən istehsal edilmiş elektrik enerjisinin mənbəyinə dair sertifikatın elektron qaydada verilməsinin təşkili məqsədilə zəruri tədbirlər görməlidir.\nQərarda dəyişiklik ölkə Prezidentinin 24 fevral 2002-ci il tarixli fərmanı ilə təsdiq edilmiş “İcra hakimiyyəti orqanlarının normativ hüquqi aktlarının hazırlanması və qəbul edilməsi qaydası haqqında Əsasnamə”yə uyğun edilə bilər.",
        "views": "2280",
        "date": "30.09.2023 17:20",
        "link": "https://musavat.com/news/bas-nazir-muhum-qerara-imza-atdi_1010169.html"
    },
    {
        "title": "Təkbaşına ermənilərə qarşı vuruşduqdan sonra xocalıları xilas etmək üçün təslim olmuş Natiq Qasımov - VİDEO",
        "category": "Reportaj",
        "content": "Sosial şəbəkələrdə Birinci Qarabağ müharibəsi zamanı ermənilər tərəfindən əsir götürülən azərbaycanlı döyüşçü Natiq Qasımovla bağlı yeni məlumatlar paylaşılır.\nİtaliyalı hərbi fotoqraf Enriko Sarsininin lentə aldığı fotolarda azərbaycanlı döyüşçünün dindirilməsi prosesi əks olunub.\nDindirmədə azərbaycanlılara qarşı müharibə cinayətləri törətmiş Vitali Balasanyanın iştirak etdiyi görünür.\nXatırladaq ki, Böyük Britaniyanın “Broken Pot Media” şirkəti Natiq Qasımova həsr olunan “Oğul” sənədli filmini çəkib.\n“Oğul” sənədli filmində 1992-ci ildə Qarabağ müharibəsi zamanı itkin düşən hərbi əsir Natiq Qasımovun axtarışından bəhs edilir.\nFilmin rejissoru və ssenari müəllifi Karan Sinqh üç il ərzində Ermənistan, Azərbaycan, İtaliya, Böyük Britaniya və Rusiyada şahidlərlə söhbət edib.\nNatiq Qasımov erməni zabitlər tərəfindən dindirilən zaman da Enriko Sarsini də orada olub. Filmdə fotoqrafın müsahibəsi də yer alır. Qırx altı dəqiqəlik filmin görüntü rejissoru Simon Stanforddur.\nFilmi aktyor Azər Aydəmir səsləndirib.\nQeyd edək ki, Natiq Qasımovun işgəncələrlə öldürüldüyü bildirilir. Ancaq onun ölümü rəsmi olaraq təsdiqini tapmayıb.",
        "views": "1682",
        "date": "30.09.2023 17:07",
        "link": "https://musavat.com/news/tekbasina-ermenilere-qarsi-vurusduqdan-sonra-xocalilari-xilas-etmek-ucun-teslim-olmus-natiq-qasimov-video_1010161.html"
    },
    {
        "title": "Mnatsakanyan əsirlərə işgəncə verirmiş",
        "category": "Kriminal",
        "content": "İstintaqla 1965-ci ildə Azərbaycanın Xocavənd rayonunda anadan olmaqla orada yaşamış, Ermənistanın sabiq hərbi qulluqçusu, 2015-2018-ci illərdə qondarma rejimin \"müdafiə naziri” vəzifəsində işləmiş, eləcə də, Azərbaycan ərazisində fəaliyyət göstərmiş qanunsuz hərbi silahlı qrupun üzvü olan Mnatsakanyan Lyova Henrixi qabaqcadan əlbir olduğu şəxslərlə birgə 2002-ci il mayın 8-də beynəlxalq humanitar hüquqla müdafiə olunan Məmmədov İlham Yusif oğlunu və digər əsir düşmüş azərbaycanlıları Füzuli rayonunun Alxanlı kəndi ərazisində əsir götürərək Füzuli şəhərində yerləşən hərbi hissədə milli ədavət zəminində çoxsaylı işgəncələr vermiş və həmin il noyabrın 19-dək onu əsirlikdə saxlamalarına əsaslı şübhələr müəyyən edilib.\nBu barədə Musavat.com-a Baş Prokurorluqdan bildirilib.\nMəlumata görə, Lyova Mnatsakanyanın 2006-cı il noyabrın 8-də Azərbaycan Respublikası Cinayət Məcəlləsinin 113-cü (işgəncə) maddəsi ilə təqsirləndirilən şəxs qismində cəlb ediməsi barədə qərar qəbuil edilib və həmin il noyabrın 14-də barəsində müvafiq məhkəmənin qərarı ilə barəsində həbs qətimkan tədbiri seçilməklə İnterpolun Milli Mərkəzi Bürosu vasitəsilə beynəlxalq axtarışa verilib.\nCari il sentyabrın 29-da L.Mnatsakanyan Laçın Sərhəd Buraxılış məntəqəsindən Ermənistana keçmək istəyərkən saxlanılaraq istintaqa təqdim olunub və həmin tarixdə ona qeyd olunan maddə ilə ittiham elan edilib.\nOnun barəsində həbs qətiman tədbirinin seçilməsinə dair məhkəmə qərarı icra olunaraq Dövlət Təhlükəsizliyi Xidmətinin istintaq təcridxanasına etap olunub.\nHazırda cinayət işləri üzrə zəruri və təxirəsalınmaz istintaq-əməliyyat tədbirləri davam etdirilir.",
        "views": "1342",
        "date": "30.09.2023 16:53",
        "link": "https://musavat.com/news/mnatsakanyan-esirlere-isgence-verirmis_1010167.html"
    },
    {
        "title": "Ermənistandakı etirazçılar “val”ı dəyişdi - Vardanyana dəstək aksiyası başladı",
        "category": "Region",
        "content": "Bu gün, sentyabrın 30-da İrəvanda Ruben Vardanyan və Azərbaycan tərəfindən həbs edilən digər separatçılar dəstək nümayişi keçirilir.\nMusavat.com bu barədə erməni mediasına istinadən bildirir.\nXatırladılır ki, Vardanyan qondarma “artsax”ın və Ermənistanın həyatına “təkcə ictimai və dövlət xadimi kimi deyil, həm də xeyriyyəçi və iş adamı kimi əvəzsiz töhfələr verib”. Qarabağdakı keçmiş terrorçu rejimin keçmiş oyuncaq “dövlət naziri” Ruben Vardanyan 27 sentyabrda Azərbaycan sərhədçiləri tərəfindən saxlanılıb və barəsində 4 aylıq həbs qətimkan tədbiri seçilib.\nErmənistan mətbuatı artıq gorbagor olmuş oyuncaq qurumun “keçmiş xarici işlər naziri” David Babayan, müdafiə ordusunun keçmiş komandiri” Levon Mnatsakanyan, “təhlükəsizlik şurasının keçmiş rəhbəri” Arşavir Gharamyan və “müdafiə nazirinin keçmiş müavini” David Manukyanın saxlandığını da xatırladıb.\nBelə görünür ki, etirazçılar Nikol Paşinyana qarşı hər hansı uğur əldə edə bilmədikləri üçün “val”ı dəyişməyə, diaspora, kilsə və rusiyameyillilərin dəstəyini bu yolla əldə etməyə çalışırlar.\nMusavat.com",
        "views": "1897",
        "date": "30.09.2023 16:40",
        "link": "https://musavat.com/news/ermenistandaki-etirazcilar-val-i-deyisdi-vardanyana-destek-aksiyasi-basladi_1010164.html"
    },
    {
        "title": "Zəngilan rayonunun Zəngilan kəndində 2 minə yaxın insan yaşaya biləcək",
        "category": "Qarabağ xəbərləri",
        "content": "Prezident İlham Əliyevin sentyabrın 28-də təməlini qoyduğu Zəngilan rayonunun Zəngilan kəndində 1 631 sakin üçün 306 fərdi evin və 102 mənzildən ibarət 2-3 mərtəbəli bloklaşdırılmış evlərin tikilməsi nəzərdə tutulur.\n\"Report\"un Zəngilana ezam edilmiş müxbiri xəbər verir ki, bunu Prezidentin Şərqi Zəngəzur iqtisadi rayonuna daxil olan Cəbrayıl, Qubadlı və Zəngilan rayonları üzrə xüsusi nümayəndəliyinin böyük məsləhətçisi Aqil Qurbanov bildirib.\nOnun sözlərinə görə, birinci mərhələdə Zəngilan kəndinə 489 sakinin köçürülməsi üçün 127 fərdi ev tikiləcək.\nZəngilan kənd inzibati ərazisinə daxil olan bu kənd şəhər mərkəzindən 3,1 kilometr məsafədə, Oxçu çayın sahilində, Zəngilan-Mincivan yolunun üzərində düzənlik ərazidə yerləşir. Baş plana əsasən, Zəngilan kəndi İçəri Müşlan və Məlikli kəndləri ilə birlikdə layihələndirilib. Kəndin layihələndirilən ümumi ərazi 111,3 hektardır.\nKənddə məktəb binası, uşaq bağçası, inzibati bina, klub icma mərkəzi və çoxfunksiyalı bina, bazar kompleksi, idman sağlamlıq mərkəzi, tibb məntəqəsi, mərasim zalı və qonaq evinin tikintisi planlaşdırılıb. Burada əhalinin məşğulluğu üçün hər cür şərait yaradılacaq.\nBu kənddə də əhalinin resurslardan istifadəsini əlçatan etmək məqsədilə geniş istifadə olunan qeyri-yaşayış obyektləri bir neçə mövqedə yerləşdiriləcək.\nZəngilan kəndində 294 şagird yerlik tam orta məktəb, 60 və 40 yerlik iki uşaq bağçası da inşa olunacaq.",
        "views": "296",
        "date": "30.09.2023 16:27",
        "link": "https://musavat.com/news/zengilan-rayonunun-zengilan-kendinde-2-mine-yaxin-insan-yasaya-bilecek_1010163.html"
    },
    {
        "title": "Prezident İlham Əliyev Si Cinpini təbrik edib",
        "category": "Siyasət",
        "content": "Prezident İlham Əliyev Çin Xalq Respublikasının Sədri Si Cinpinə təbrik məktubu göndərib.\nMusavat.com xəbər verir ki, məktubda deyilir:\n\"Hörmətli cənab Sədr,\nÖlkənizin milli bayramı – Çin Xalq Respublikasının Yaranması Günü münasibətilə Sizə və Sizin simanızda dost xalqınıza öz adımdan və Azərbaycan xalqı adından ən səmimi təbriklərimi və xoş arzularımı çatdırmaqdan məmnunluq duyuram.\nBu gün Çin dünyanın ən dinamik inkişaf edən ölkələrindən biridir. Sizin qətiyyətli və müdrik rəhbərliyinizlə ölkənizin hər bir sahədə əldə etdiyi nailiyyətləri və uğurları onu dünyanın iqtisadi cəhətdən ən qüdrətli və qabaqcıl ölkələri sırasına çıxarmış, beynəlxalq aləmdə mövqeyini daha da gücləndirmişdir.\nYaxın dost və etibarlı tərəfdaş ölkə olan Çinlə əməkdaşlığın genişləndirilməsi Azərbaycanın xarici siyasətinin əsas prioritetlərindəndir. Şadam ki, qədim tarixə və xoş ənənələrə əsaslanan Azərbaycan-Çin münasibətləri yüksələn xətlə inkişaf edir, tərəfdaşlığımız gündən-günə yeni məzmunla zənginləşir.\nMəmnunluqla qeyd etmək istərdim ki, hazırda ikitərəfli münasibətlərimiz geniş gündəliyə malikdir. Qarşılıqlı faydalı əməkdaşlığımızın iqtisadiyyat, ticarət, nəqliyyat-logistika, bərpaolunan enerji, humanitar və digər sahələrdə çox aydın və böyük perspektivləri vardır. Eyni zamanda Çindən Azərbaycan vasitəsilə qərb istiqamətində daşınan yüklərin həcminin artması “Kəmər və yol” layihəsi çərçivəsində uğurlu qarşılıqlı fəaliyyətimizin növbəti bariz nümunəsidir.\nÇin şirkətləri uzun müddətdir ki, ölkəmizdə səmərəli fəaliyyət göstərir və dövlətlərarası münasibətlərimizin inkişafında vacib rol oynayırlar. Biz bu əməkdaşlığın işğaldan azad olunmuş ərazilərimizdə də davam etdirildiyini görmək istərdik.\nAzərbaycan vahid Çin siyasətini, Çinin ərazi bütövlüyünü və suverenliyini daim birmənalı şəkildə dəstəkləmişdir. Çinin də ölkəmizin ərazi bütövlüyünə və suverenliyinə göstərdiyi dəstəyi yüksək qiymətləndiririk.\nƏminəm ki, xalqlarımızın mənafeləri naminə Azərbaycan-Çin çoxşaxəli münasibətlərinin daha da inkişafı, ikitərəfli və çoxtərəfli qaydada əməkdaşlığımızın dərinləşdirilməsi və strateji tərəfdaşlıq səviyyəsinə yüksəldilməsi yolunda birgə səylərimizi bundan sonra da müvəffəqiyyətlə davam etdirəcəyik.\nBu bayram günündə Sizə möhkəm cansağlığı, xoşbəxtlik, işlərinizdə uğurlar, dost Çin xalqına daim əmin-amanlıq və rifah diləyirəm\".",
        "views": "233",
        "date": "30.09.2023 16:27",
        "link": "https://musavat.com/news/prezident-ilham-eliyev-si-cinpini-tebrik-edib_1010162.html"
    },
    {
        "title": "Əhalinin DİQQƏTİNƏ - Oktyabr ayının bu günlərində...",
        "category": "Ölkə",
        "content": "Növbəti həftə (2,3,5,6 oktyabr tarixləri) saat 11:00-dan 12:00-dək daha 4 rayonda \"Azəriqaz\" İB-nin “Açıq mikrofon” aksiyası keçiriləcək.\nBu barədə Musavat.com-a \"Azəriqaz\" İB-dən məlumat verilib.\nMəlumatda bildirilir ki, aksiya həftənin 1-ci günü Tərtər rayonu, Düyərli kəndində (Şamil Əhmədov adına orta məktəbin qarşısı), 2-ci günü Yevlax rayonu, Kövər kəndində (Tofiq İsmayılov adına orta məktəbin qarşısı), 4-cü günü Bərdə rayonu, Qaradəmirçi kəndində (poçtun qarşısı), 5-ci günü isə Ağdam rayonu, İmamqulubəyli kəndində (İcra nümayəndəliyinin qarşısı) baş tutacaq. Vətəndaşlar qeyd olunan ünvanlara yaxınlaşaraq “Açıq mikrofon” aksiyasının imkanlarından maksimum istifadə edərək, öz problem və təkliflərini rahat şəkildə ifadə edə bilərlər.\nMusavat.com",
        "views": "1088",
        "date": "30.09.2023 16:04",
        "link": "https://musavat.com/news/ehalinin-diqqetine-oktyabr-ayinin-bu-gunlerinde_1010160.html"
    },
    {
        "title": "Saxta “rus icması” oyunu da bitdi",
        "category": "Qarabağ xəbərləri",
        "content": "İşğal dövründə Qarabağda süni yolla yaradılmış “rus icması”nın rəhbəri Aleksandr Bordovla bağlı hər şey qaydasındadır.\nMusavat.com bildirir ki, bu barədə erməni mediası xəbər yayıb. Bildirilir ki, o, artıq Ermənistana daxil olub.\nBordovla telefonla şəxsən danışan Rossotrudniçestvo nümayəndəliyinin rəhbəri Vadim Fefilov erməni mətbuatına bu haqda bildirib.\nSaxta “icma rəhbəri” ilə rabitə bərpa olunub və Bordov bildirib ki, həqiqətən də Azərbaycan sərhədçiləri onu dindirmək üçün aparıblar, bunu Həkəri körpüsünün keçid məntəqəsindən keçən şəxslər də görüb. Söhbətdən sonra pasportu qaytarılıb və o, yoluna davam edib.\nXəbərdə o da iddia olunur ki, Bodrovun səyi ilə bu günlər ərzində 406 “slavyan ailəsi” Qarabağdan çıxarılıb.\nQeyd edək ki, bir neçə gün əvvəl Rusiyanın Qarabağdakı hərbi kontingentinin komandanı onunla görüşərək ikona hədiyyə etmişdi. Bordov Qarabağda katalizator funksiyasını yerinə yetirən şəxslərdən biri idi.\nƏsas məsələ budur ki, Qarabağda saxta “rus icması” oyunu da gorbagor oldu.\nMusavat.com",
        "views": "2605",
        "date": "30.09.2023 15:52",
        "link": "https://musavat.com/news/saxta-rus-icmasi-oyunu-da-bitdi_1010159.html"
    },
    {
        "title": "Cəbrayılda inşa olunan yaşayış kompleksi 33 binadan ibarət olacaq - FOTO",
        "category": "Ölkə",
        "content": "Bu ilin aprel ayından başlayaraq Cəbrayıl şəhərinin inzibati ərazisində, 7,87 hektar ərazidə inşa edilən yaşayış kompleksi 6 məhəllədən - 33 binadan ibarət olacaq.\nMusavat.com report-a istinadən xəbər verir ki, bu barədə bu gün şəhərə təşkil olunmuş mediaturda bildirilib.\nMəlumata görə, binalar 4-5 mərtəbəli, ümumilikdə 712 mənzilli olacaq. Mənzillərdən 8-nin birotaqlı, 136-sının ikiotaqlı, 8-nin 2-3 otaqdan ibarət studiya tipli, 392-nin üçotaqlı, 168-nin isə dördotaqlı olması nəzərdə tutulub.\nTikinti işləri başa çatdıqdan sonra bu binalarda 2 158 sakinin məskunlaşdırılması nəzərdə tutulur.",
        "views": "616",
        "date": "30.09.2023 15:40",
        "link": "https://musavat.com/news/cebrayilda-insa-olunan-yasayis-kompleksi-33-binadan-ibaret-olacaq-foto_1010136.html"
    },
    {
        "title": "Bu il Azərbaycanda 100 uşaq övladlığa verilib",
        "category": "Ölkə",
        "content": "Bu il Azərbaycanda 100 uşaq övladlığa verilib.\n\"Report\"un xəbərinə görə, bu barədə Əmək və Əhalinin Sosial Müdafiəsi Nazirliyində keçirilən növbəti kollegiya iclasında bildirilib.\nSosial xidmətlər sahəsində görülən işlər, o cümlədən bu il 5149 nəfərə evdə sosial-məişət xidməti göstərildiyi, 100 uşağın övladlığa verildiyi, reinteqrasiya tədbirləri nəticəsində dövlət uşaq müəssisələrindən 126 uşağın öz ailəsinə qaytarıldığı qeyd olunub.\nCari ildə 2247 imtiyazlı şəxsin, o cümlədən 300-dən çox şəhid ailəsi üzvünün sanatoriya-kurort yollayışı ilə təmin edildiyi diqqətə çatdırılıb.",
        "views": "162",
        "date": "30.09.2023 15:28",
        "link": "https://musavat.com/news/bu-il-azerbaycanda-100-usaq-ovladliga-verilib_1010150.html"
    },
    {
        "title": "SON DƏQİQƏ! Mnatsakanyan və Babayan DTX-nin istintaq təcridxanasına etap olundu",
        "category": "Son xəbər",
        "content": "Qarabağdakı separatçı qurumun təmsilçilərindən olan Lyova Mnatsakanyan və Davit Babayan barəsində həbs qətiman tədbirinin seçilməsinə dair məhkəmə qərarı icra olunaraq Dövlət Təhlükəsizliyi Xİdmətinin (DTX) istintaq təcridxanasına etap olunublar.\nBu barədə Musavat.com-a Baş Prokurorluğun Mətbuat Xidmətindən məlumat verilib.\nBildirilib ki, hazırda cinayət işləri üzrə zəruri və təxirəsalınmaz istintaq-əməliyyat tədbirləri davam etdirilir.",
        "views": "1239",
        "date": "30.09.2023 15:16",
        "link": "https://musavat.com/news/son-deqiqe-mnatsakanyan-ve-babayan-dtx-nin-istintaq-tecridxanasina-etap-olundu_1010158.html"
    },
    {
        "title": "David Babayan da həbs olundu - RƏSMİ",
        "category": "Son xəbər",
        "content": "Erməni silahlı birləşmələrinin üzvləri tərəfindən Azərbaycan Respublikası Silahlı Qüvvələrinin əsirlikdə olan hərbi qulluqçuları və beynəlxalq humanitar hüquqla müdafiə olunan mülki və digər şəxslərə qarşı sülh və insanlıq əleyhinə, müharibə və digər ağır cinayətlər törədilməsi faktlarları üzrə Azərbaycan Respublikasının Cinayət Məcəlləsinin müvafiq maddələrilə Azərbaycan Respublikasının Prokurorluq orqanları tərəfindən başlanmış cinayət işinin istintaqı davam etdirilir.\nBaş Prokurorluqdan Musavat.com-a verilən məlumata görə, istintaqla müəyyən edilmişdir ki, 2013-2023-cü illərdə separatçı qurumun “prezidenti aparatının rəhbərinin müavini, prezidentin xarici siyasət məsələləri üzrə köməkçisi, xarici işlər naziri və xüsusi tapşırıqlar üzrə prezidentin köməkçisi vəzifələrində” işləmiş, 1973-cü il tarixdə Xankəndi şəhərində anadan olmuş Babayan Davit Klimoviç həm 44 günlük Vətən müharibəsi dövründə, həm Azərbaycan Respublikasının ərazi bütövlüyünün bərpa olunması, əhalinini təhlükəsizliyini təmin olunması məqsədilə aparılan antiterror əməliyyatlarında qondarma qurumun digər “rəhbər vəzifəli şəxsləri” ilə cinayətkar birlik halında milli düşməçilik və nifrət aşılayan, terrorçu qruplaşmaların fəaliyyətini əlaqələndirən fəaliyyətlə məşğul olması, o cümlədən 2020-ci il oktyabrın 17-də, Azərbaycan Respublikasının Gəncə şəhərinin müdafiə olunmayan və mülki əhalinin yaşadığı əraziləri, yaşayış məntəqələri və silahsızlaşdırılmış zonaları hədəfə almaqla, ballistik raketlərdən istifadə edib çoxsaylı mülki şəxslərin ümumi təhlükəli üsulla, xüsusi amansızlıqla, terrorçuluqla əlaqədar, milli ədavət və düşmənçilik zəminində qəsdən öldürülməsi və yaralanması ilə bağlı cinayətləri təşkil etməsinə əsaslı şübhələr müəyyən edilmişdir.\nDavid Babayan 2020-ci il oktyabrın 28-də Azərbaycan Respublikası Cinayət Məcəlləsinin 100.1, 100.2 (təcavüzkar müharibəni planlaşdırma, hazırlama, başlama və aparma), 32.3, 114.1 (muzdlular yığma, onlara təlim keçmə, maliyyələşdirmə və başqa cür maddi təminat vermə, habelə onlardan hərbi münaqişədə və hərbi əməliyyatlarda istifadə etməni təşkil etmə), 32.3, 116.0.1, 32.3, 116.0.6, 32.3, 116.0.7, 32.3, 116.0.8, 32.3, 116.0.9, 32.3, 116.0.10 (silahlı münaqişə zamanı beynəlxalq humanitar hüquq normalarını pozma), 117.2-ci (silahlı münaqişə zamanı hərəkətsizlik etmə və ya cinayətkar əmr vermə), 32.3,214.2.1, 32.3,214.2.3, 32.3,214.2.4 (terrorçuluğu təşkil etmə), 283.2.1, 283.2.3-cü (milli düşmənçiliyin salınmasını təşkil etmə) və digər madələrilə təqsirləndirilən şəxs qismində cəlb edilmiş, barəsində məhkəmənin qərarı əsasında həbs qətimkan tədbiri seçilərək beynəlxalq axtarışa verilmişdir.\nCari il sentyabrın 29-da D.Babayan Azərbaycan Respublikasının hüquq-mühafizə orqanları tərəfindən saxlanılarq istintaqa təqdim olunmuş və ona həmin tarixdə qeyd olunan maddələr üzrə ittiham elan edilmişdir.\nBundan başqa, istintaqla 1965-ci ildə Azərbaycan Respublikasının Xocavənd rayonunda anadan olmaqla orada yaşamış, Ermənistan Respublikasının sabiq hərbi qulluqçusu, 2015-2018-ci illərdə qondarma rejimin “müdafiə naziri” vəzifəsində işləmiş, eləcə də, Azərbaycan Respublikası ərazisində fəaliyyət göstərmiş qanunsuz hərbi silahlı qrupun üzvü olan Mnatsakanyan Lyova Henrixi qabaqcadan əlbir olduğu şəxslərlə birgə 2002-ci il mayın 8-də beynəlxalq humanitar hüquqla müdafiə olunan Məmmədov İlham Yusif oğlunu və digər əsir düşmüş azərbaycanlıları Füzuli rayonunun Alxanlı kəndi ərazisində əsir götürərək Füzuli şəhərində yerləşən hərbi hissədə milli ədavət zəminində çoxsaylı işgəncələr vermiş və həmin il noyabrın 19-dək onu əsirlikdə saxlamalarına əsaslı şübhələr müəyyən edilmişdir.\nLyova Mnatsakanyanın 2006-cı il noyabrın 8-də Azərbaycan Respublikası Cinayət Məcəlləsinin 113-cü (işgəncə) maddəsi ilə təqsirləndirilən şəxs qismində cəlb ediməsi barədə qərar qəbuil edilmiş və həmin il noyabrın 14-də barəsində müvafiq məhkəmənin qərarı ilə barəsində həbs qətimkan tədbiri seçilməklə İnterpolun Milli Mərkəzi Bürosu vasitəsilə beynəlxalq axtarışa verilmişdir.\nCari il sentyabrın 29-da L.Mnatsakanyan Laçın Sərhəd Buraxılış məntəqəsindən Ermənistan Respublikasına keçmək istəyərkən saxlanılaraq istintaqa təqdim olunmuş və həmin tarixdə ona qeyd olunan maddə ilə ittiham elan edilmişdir.\nHər iki şəxs barəsində həbs qətiman tədbirinin seçilməsinə dair məhkəmə qərarı icra olunaraq Dövlət Təhlükəsizliyi Xİdmətinin istintaq təcridxanasına etap olunmuşlar.\nHazırda cinayət işləri üzrə zəruri və təxirəsalınmaz istintaq-əməliyyat tədbirləri davam etdirilir.",
        "views": "4149",
        "date": "30.09.2023 15:06",
        "link": "https://musavat.com/news/david-babayan-da-hebs-olundu-resmi_1010157.html"
    },
    {
        "title": "Türkmənistan Almaniya şirkətlərini qaz yataqlarında işləməyə çağırdı  ",
        "category": "İqtisadiyyat",
        "content": "Almaniyada səfərdə olan Türkmənistan Xalq Məclisinin sədri Qurbanqulu Berdumuhammedov alman şirkətlərini Xəzər dənizindəki qaz yataqlarını birgə işləməyə dəvət edib.\n\nTürkmənistanın rəsmi mətbuatı xəbər verir ki, Berdumuhammedov kansler Şolsla görüşündə Almaniya şirkətlərinin artıq bu sahədə təcrübəsinin olduğunu və həmin təcrübənin genişləndirilməsinə ehtiyac duyulduğunu qeyd edib.\n\nBerdumuhammedov həmçinin ölkəsinin Transxəzər qaz dəhlizi ideyasına sadiq olduğunu və Avropa İttifaqı ilə bu məsələ barədə dialoqa hazır olduğunu deyib.\n\nQeyd edək ki, hazırda Türkmənistanda alman şirkətlərinin iştirakı ilə 1.6 milyard dollar dəyərində 196 layihə həyata keçirilir.\nMusavat.com",
        "views": "322",
        "date": "30.09.2023 15:02",
        "link": "https://musavat.com/news/turkmenistan-almaniya-sirketlerini-qaz-yataqlarinda-islemeye-cagirdi_1010154.html"
    },
    {
        "title": "DTX: “Azad olunmuş ərazilərdə 500-ə yaxın şəxsin meyitinin qalıqları tapılıb”",
        "category": "Gündəm",
        "content": "“Azad olunmuş ərazilərdə indiyə qədər 500-ə yaxın hərbi qulluqçu və mülki şəxsin meyitinin qalıqları tapılıb”.\n“Report” xəbər verir ki, bunu Dövlət Təhlükəsizliyi Xidməti (DTX) rəisinin müavini general-leytenant Şərafət Həsənov Milli Qəhrəman Riad Əhmədovla keçirilən vida mərasimində deyib.\n“Dövlət Təhülükəsizliyi Xidmətinin Tibbi İdarəsinin tərkibində laboratoriyalarımızda 25 şəhidimizin eynilləşməsini həyata keçirmişik. Proses hələ də davam edir”, - o qeyd edib.",
        "views": "710",
        "date": "30.09.2023 14:50",
        "link": "https://musavat.com/news/dtx-azad-olunmus-erazilerde-500-e-yaxin-sexsin-meyitinin-qaliqlari-tapilib_1010143.html"
    },
    {
        "title": "Daha bir qrup ukraynalı uşaq reabilitasiya üçün Azərbaycana yola salınıb - FOTO",
        "category": "Son xəbər",
        "content": "Ukraynadakı müharibədən əziyyət çəkən daha bir qrup ukraynalı uşaq Azərbaycana yola salınıb.\nAZƏRTAC xəbər verir ki, yolasalma mərasimində Ukrayna Ali Radası sədrinin müavini Olena Kondratyuk, Azərbaycanın Ukraynadakı səfiri Seymur Mərdəliyev və digər şəxslər iştirak ediblər.\nO.Kondratyuk bildirib ki, valideynləri hazırda cəbhədə olan uşaqlar iki həftə ərzində “Qəbələ” tibb-sağlamlıq mərkəzində tibbi reabilitasiya kursu keçəcəklər.\nVitse-spiker vurğulayıb ki, 29 ukraynalı uşağın Azərbaycanda qalması ilə Əmək və Əhalinin Sosial Müdafiəsi Nazirliyi məşğul olur.\nAzərbaycanın Ukraynadakı səfiri Seymur Mərdəliyev uşaqlara yaxşı istirahət, sağalma və yeni təəssüratla evə qayıtmalarını arzulayıb. Bildirib ki, Azərbaycan dövləti Ukraynaya humanitar yardımlarını, dəstəyini davam etdirəcək. Artıq neçənci dəfədir ki, Ukraynadan olan uşaqların reabilitasiyadan keçmələri üçün Azərbaycana səfərləri təşkil olunur.\nQeyd edək ki, səfər çərçivəsində uşaqlar peşəkar psixoloqlar tərəfindən təşkil olunan fərdi konsultasiyalar, qrup terapiyaları, meditasiya və yoqa məşğələləri, eyni zamanda, psixososial təlimlər, ustad dərsləri vasitəsilə azyaşlıların emosional vəziyyətlərinin sabitləşməsi, eləcə də cəmiyyətə inteqrasiyaları təmin ediləcək.\nXatırladaq ki, bundan öncə bir neçə dəfə ukraynalı uşaqların Azərbaycana səfəri təşkil olunub. ",
        "views": "373",
        "date": "30.09.2023 14:42",
        "link": "https://musavat.com/news/daha-bir-qrup-ukraynali-usaq-reabilitasiya-ucun-azerbaycana-yola-salinib-foto_1010142.html"
    },
    {
        "title": "Ermənistan yenə rəzil oldu - 100 minlik yalan, BMT şilləsi və...  ",
        "category": "Yazarlar",
        "content": "“Laçın” postundan keçən ermənilərin o taydan ilk təəssürat videoları yayılıb. Gözlənildiyinin əksinə olaraq, Qarabağın erməni sakinləri əleyhimizə, demək olar, pis bir şey söyləməyiblər. Sərhədçilərimizin onlarla mədəni, nəzakətlə davrandığını, təhqiramiz, hədələyici ifadələr işlətmədiklərini, təzyiq göstərmədiklərini bildiriblər.\nBeləcə, nə qədər qəribə də görünsə, ünvanımıza faktiki xoşagəlməz sözlər deyilməyib. Səbəb iki ola bilər: 1. Ola bilsin onlar Ermənistana könülsüz köçüblər və ona görə separatçı-xuntaçılardan, səbəbkarlardan bu şəkildə narazılıq ifadə edirlər – gerçəyi söyləməklə. 2. İstisna deyil ki, nə vaxtsa Qarabağa qayıdacaqlarını göz önünə alaraq, öz əleyhlərinə işlənəcək böhtan xarakterli açıqlamalardan çəkiniblər.\nBütün hallarda ermənilərin video-təəssüratları azərbaycanlı jurnalistlərin postumuzda çəkdikləri çoxsaylı videoları tamamlayır və təbliğat savaşında bizim işimizə əməllicə yarayacaq. İlk növbədə də İrəvan rəsmilərinin Azərbaycana qarşı etnik təmizləmə iddiasını daha kəsərsiz eləmək üçün...\nYeri gəlmişkən, Ermənistan artıq utanmazcasına etnik diskriminasiya iddiası ilə BMT Ədalət Məhkəməsinə (BƏM) Azərbaycandan şikayət göndərib. Ancaq düşünmürük ki, “daşdan keçən” N sayda əks-dəlillərin fonunda belə cəhdlərin ciddi nəticəsi olsun. Böyük ehtimalla, balanslı qərar çıxarılacaq, Azərbaycanı mifik “soyqırımı”nda suçlamaq mümkün olmayacaq. Çünki soyqırımı, etnik təmizləmə belə olmur. Bu soyqırımıdırsa, onda Xocalıda törədilənlər nə idi bəs?\nMüxtəsəri, Ermənistan qapıbir qonşu Azərbaycan və Türkiyə ilə təcili barışmaq, düşmənçiliyə son vermək, öz xalqını inkişaf yoluna çıxarmaq əvəzinə, yenə özünüifşa, özünü və xalqını aldatma yolunu tutub. Amma elə ermənilərin öz dili ilə ifşa olunmaqdadır...\nÜstəlik, İrəvan rəsmilərinin rəqəm saxtakarlığı da davam edir. Paşinyan hökuməti bu gün bəyan edib ki, guya Qarabağı artıq 100 mindən çox erməni tərk edib (100 4i7). Gerçək göstərici isə əlbəttə ki, “Laçın” postundan veriləcək. Haylara qalsa, onların meyitləri də doğub-törəyir. Necə ki, Osmanlı İmperiyasında məlum hadisələr zamanı ölən ermənilərin sayının (300 min) bir əsrdə 5 dəfə böyüdərək 1.5 milyona çatdırıblar.\nQarabağda gedənlərin sayını da bir azdan 200 min elan etsələr, təəccüblənmərik. Amma yəqin ki, 120 mində dayanacaqlar. Nədən ki, “blokada” şousu zamanı da bu rəqəmdən istifadə ediblər. Hərgah, 44 günlük müharibədən sonra Qarabağda qat-qat az erməni yaşayıb. Demək, sərhədçilərimizin açıqlayacağı yekun rəqəmlə (gerçəklə) erməni rəsmilərin yalanı arasında təzad qaçılmazdır.\nŞəkk-şübhə yox ki, şişirtmə rəqəm İrəvana həm də BƏM-də bizə qarşı istifadə eləmək, Qarabağda bircə erməninin qalmadığı, Bakının reinteqrasiya siyasətinin guya iflas olduğunu dünyaya göstərmək, bir də ağlaşma qurub ABŞ və Avropadan daha çox humanitar yardım qoparmaq üçün gərəkdir...\nVə sonda. Erməni tərəfinin “soyqırımı” yalanına BMT-dən şillə kimi reaksiya gəlib. Özü də qurumun Qaçqınlar üzrə Ali Komissarlığının Ermənistandakı nümayəndəsi Kavita Belanidən. Cenevrə ofisinin həftəlik mətbuat konfransında onlayn çıxışı zamanı o bildirib ki, BMT Azərbaycanın Qarabağ bölgəsini öz istəkləri ilə tərk edərək Ermənistana köçən erməni sakinlərə qarşı pis rəftarla bağlı heç bir fakt qeydə almayıb.\n“Bilirəm ki, indiyədək heç bir insident, pis rəftar halları ilə bağlı fakt yoxdur. Bu, uzun yoldur, tıxaclar insanlar üçün çətinlik yaradır. Lakin azərbaycanlılar tərəfindən pis rəftar halları qeydə alınmayıb”, - Belani qeyd edib.\nƏla. İfşa prosesi isə davam edəcək. Çünki haqq nazilər, üzülməz. İndi XIX əsr deyil. Bayırda 2023-cü ildir, internet əsridir. İndi ənənəvi “palazqulaq” erməni yalanlarını dünyaya sırımaq mümkünsüz. İllah da etnik təmizləmə nəticəsində monoetnik ölkəyə çevrilmiş Ermənistanın həyasızcasına qonşusunu törətmədiyi “soyqırımı”, “etnik təmizləmə” kimi bəşəriyyət əleyhinə cinayətlərdə ittiham eləməsi...\nZahid SƏFƏROĞLU",
        "views": "4501",
        "date": "30.09.2023 14:30",
        "link": "https://musavat.com/news/ermenistan-yene-rezil-oldu-100-minlik-yalan-bmt-sillesi-ve_1010153.html"
    },
    {
        "title": "Zelenski silahlanma üzrə yeni ittifaq yaradıldığını açıqlayıb",
        "category": "Dünya",
        "content": "Ukrayna Prezidenti Volodimir Zelenski dünyanın silah və hərbi texnika istehsalçılarının qoşula biləcəyi ittifaqın yaradıldığını elan edib.\n“Report” Ukrayna KİV-inə istinadən xəbər verir ki, bu barədə Zelenski Kiyevdə keçirilən Müdafiə Sənayesi Forumu zamanı bildirib.\n“İlk beynəlxalq müdafiə sənayesi forumunda biz müdafiə sənayesi alyansı yaratdıq. Dünyanın hər yerindən silah və hərbi texnika istehsalçıları ittifaqın əsas bəyannaməsinə qoşula bilər”, - o deyib.\nPrezidentin sözlərinə görə, artıq 13 şirkət bəyannaməni imzalayıb.\nZelenski, həmçinin bildirib ki, Ukrayna hərbi-sənaye kompleksi üçün xüsusi iqtisadi rejim hazırlayır.\nUkrayna Xarici İşlər Nazirliyindən verilən məlumata görə, forumda 26 ölkədən 165 şirkət iştirak edir.",
        "views": "532",
        "date": "30.09.2023 14:18",
        "link": "https://musavat.com/news/zelenski-silahlanma-uzre-yeni-ittifaq-yaradildigini-aciqlayib_1010138.html"
    },
    {
        "title": "Türkiyədə 4,1 bal gücündə zəlzələ olub",
        "category": "Hadisə",
        "content": "Türkiyənin Bodrum şəhərində 4,1 bal gücündə zəlzələ olub.\nMusavat.com xəbər verir ki, bu barədə Təbii Fəlakət və Fövqəladə Hallar Agentliyi (AFAD) məlumat yayıb.\nQeyd olunub ki, hadisə Muğla rayonunda qeydə alınıb.\nZəlzələ nəticəsində itki və dağıntıların olub-olmaması barədə hələ ki, məlumat yoxdur.",
        "views": "252",
        "date": "30.09.2023 14:06",
        "link": "https://musavat.com/news/turkiyede-4-1-bal-gucunde-zelzele-olub_1010152.html"
    },
    {
        "title": "Haqq səsimiz Belçika qəzetlərində- FOTO",
        "category": "Dünya",
        "content": "  Musavat.com xəbər verir ki, Belçika-Azərbaycan Dostluq Cəmiyyətinin sədri Ayhan Demirçi Belçikanın aparıcı saytlarından (www.hbvl.be) birində Azərbaycanın Qarabağda apardığı son antiterror əməliyyatlarının mahiyyəti, problemin tarixi kökləri və Ermənistanın uzun illər ərzində işğalçılıq siyasətini anladan məqalə ilə çıxış edib.\nRedaksiyamıza verilən məlumata görə, Ayhan bəy uzun illərdir ki, Belçikada, eləcə də bütün Avropa məkanında Azərbaycanın haqq səsinin eşidilməsində, Azərbaycan həqiqətlərinin tanıdılmasında fəallıq göstərir.\nMusavat.com",
        "views": "633",
        "date": "30.09.2023 13:59",
        "link": "https://musavat.com/news/haqq-sesimiz-belcika-qezetlerinde-foto_1010151.html"
    },
    {
        "title": "Cəbrayılda tikilən binalar körpü vasitəsilə əlaqələndiriləcək",
        "category": "Ölkə",
        "content": "Cəbrayıl şəhərində ilkin mərhələdə 4-5 mərtəbədən ibarət ikikorpuslu bina kompleksinin tikintisi planlaşdırılır və binalar körpü vasitəsilə əlaqələndiriləcək.\nMusavat.com report-a istinadən xəbər verir ki, bu barədə bu gün şəhərə təşkil olunmuş mediaturda bildirilib.\nXatırladaq ki, Prezident İlham Əliyev sentyabrın 28-də Cəbrayılda olub, burada inzibati binanın təməlini qoyub. Şəhərin Baş planına əsasən, inzibati bina işgüzar zona kimi müəyyən olunmuş bir hektara yaxın ərazidə tikiləcək. Layihəyə əsasən, ərazidə dörd bina inşa ediləcək. Hər bina müasir üslubda layihələndirilib.\n4-5 mərtəbəli binalarla yanaşı, ikinci mərhələdə 3-4 mərtəbəli binaların tikintisi də nəzərdə tutulur. Binaların fasadında müasirlik və milliliyin ahəngi əsas götürülüb. Belə ki, eyvanlarda milli elementimiz olan şəbəkədən istifadə olunacaq.\nLayihəyə əsasən, inzibati bina kompleksinin həyətində sakinlərin istirahəti üçün park salınacaq. Buradakı avtomobil dayanacağı elektrik doldurma məntəqələri ilə təmin olunacaq.\nKompleksin elektrik enerjisi təminatını qismən ödəmək məqsədilə binaların damında və istifadə olunmayan boş ərazilərində günəş panelləri quraşdırılacaq.",
        "views": "958",
        "date": "30.09.2023 13:55",
        "link": "https://musavat.com/news/cebrayilda-tikilen-binalar-korpu-vasitesile-elaqelendirilecek_1010135.html"
    },
    {
        "title": "“Baba və nənə”lərini darda qoyan ermənilər – Azərbaycan bu qocaları da “xilas” edəcək  ",
        "category": "Yaxın tarix",
        "content": "  Bu gün təkcə Azərbaycanın yox, bütün dünyanın diqqəti Xankəndi şəhərindədir. Sözsüz ki, bu da təsadüfi deyil. Xankəndinin separatçılardan təmizlənməsi ilə Azərbaycan ərazilərindəki erməni terroruna son qoyulur, Qarabağ müharibəsi Azərbaycanın haqlı qələbəsi ilə sona çatır. Əslində, Azərbaycanın uzun illər apardığı mübarizə işğal olunmuş torpaqlarımızın azadlığı ilə yanaşı, həm də bütövlükdə erməni faşizminə qarşı aparılan mübarizə idi. Bu mübarizənin, bu müharibənin son akkordları Xankəndi şəhərində çalınır...\nXankəndi şəhəri deyəndə göz önünə gələn ilk mənzərələrdən biri də şəhərin girişinə yaxın ərazidə  qoyulmuş “Biz dağlarımızıq”, yaxud da “Biz və bizim dağlar” abidəsidir. Uzun illər, xüsusilə də 1990-cı illərdən sonra Qarabağda yaşayan (məskunlaşan) ermənilər bu abidəni yetərincə təbliğ edə biliblər.\nƏvvəlcə abidənin qoyulduğu 1967-ci ildə Xankəndidə baş verən hadisələri xatırlayaq. 1967-ci ilin əvvəllərindən başlayaraq Dağlıq Qarabağda, xüsusilə də Xankəndi şəhərində erməni millətçilərinin torpaq iddialı məkrli niyyətləri daha qabarıq şəkildə özünü büruzə verib. Bölgədə yaşayan ermənilər havadarlarının planlarına uyğun olaraq milli ədavəti qızışdıraraq, planlarının həyata keçməsi üçün ən çirkin əməllərə belə əl atıblar. Yay aylarında baş verən hadisələr isə pik nöqtəsinə çatıb. Xocavənd rayonunun Qaradağlı kəndində azərbaycanlıların və ermənilərin birgə təhsil aldıqları orta məktəbdə bir erməni uşağı yoxa çıxıb. Səhəri gün vəhşicəsinə qətlə yetirilmiş uşağın meyiti yol kənarından tapılıb. Bu hadisədən bir neçə gün sonra heç bir əsas olmadan həmin məktəbin direktoru Ərşad Məmmədovu və daha iki azərbaycanlı müəllimi həbs ediblər.\nXankəndi şəhərində üç azərbaycanlının məhkəməsi keçirilib və onlara ölüm hökmü verilib. Məhkəmədən sonra “qatil” azərbaycanlıları dustaqlar üçün nəzərdə tutulmuş xüsusi avtomobildə müvəqqəti saxlama təcridxanasına apararkən ermənilər yolda həmin maşını saxlayıblar, hər üç azərbaycanlını günün günorta çağında, hamının gözü qarşısında yandırıblar. Bu hadisə Xankəndidə gərginliyi daha artırıb və məsələyə respublika rəhbərliyi müdaxilə edib. Hadisənin səhəri gün Azərbaycan KP MK-nın  birinci katibi Vəli Axundov, Nazirlər Sovetinin sədri Ənvər Əlixanov, Ali Sovetin sədri Məmməd İsgəndərov Dağlıq Qarabağa gəliblər. Şuşada fövqəladə qərargah yaradılıb. Həmin ərəfədə Azərbaycan SSR Dövlət Təhlükəsizlik Komitəsinin sədri general-mayor Heydər Əliyev də Xankəndinə gəlib. O, digər respublika rəhbərləri kimi Şuşada deyil, 14 günlük ezamiyyəti dövründə Xankəndi şəhərində qalıb. İki həftə gərgin araşdırmalardan, əməliyyat tədbirlərindən sonra Heydər Əliyev cinayətin kimlər tərəfindən törədildiyini bütün sübut və dəlillərlə ortaya qoyub. Həmin erməni məktəblisini elə ermənilər özləri qətlə yetiriblər. Qətl məqsədli şəkildə törədilib ki, cinayəti azərbaycanlıların üstünə atsınlar və vilayətdə gərginlik yaransın. Heydər Əliyev bu cinayətin üstünü yüksək peşəkarlıqla açıb və 39 erməni ən ağır cəzalara məhkum olunublar.\nBu hadisədən bir neçə ay sonra Xankəndidə yaşayan ermənilər növbəti bir gərginliyə imza atıblar. Bu dəfə onlar tarixi saxtalaşdırmağa cəhd ediblər.  Onlar respublika rəhbərliyi qarşısında Xankəndinin girişində “Baba və nənə” (tatik-babik) abidəsinin ucaldılması ilə bağlı təklif irəli sürüblər. Bu ideyanın əsas müəllifləri Zori Balayan və yazıçı Baqrat Ulubabyan olub.\nAbidənin hazırlanması və qoyulması ərəfəsi gərgin keçib. Onun ilk adı “Baba və nənə” olub. Yəni, söhbət erməni babalarından və nənələrindən gedib. Həmin dövrdə Azərbaycan hökuməti bu ada etirazını bildirib. O cümlədən abidənin Xankəndi şəhərinin giriş hissəsinə qoyulmasına da Bakı razılıq verməyib. Amma bu narazılığa baxmayaraq, ermənilər həmişə olduğu kimi yenə də Moskvada özlərinə havadar tapa biliblər. Abidənin adının əvvəlki kimi “Baba və nənə” saxlamaq isə mümkün olmayıb.\nMoskvada niyə məhz belə adın qoyulması sualına ermənilər cavab verə bilməyiblər. Daha doğrusu əsl məqsədlərini çatdırmağa cürət etməyiblər. “Biz və bizim dağlar” adının qoyulmasını isə onlar belə əsaslandırıblar ki, Qarabağ uzunömürlülər məkanı olduğundan bu abidədə yaşlı insanlar təqdim olunur. Bu, ermənilərin Moskvaya cavabı olub. Əslində isə millətçi ermənilər “Biz və bizim dağlar” adında da Qarabağın onlara məxsus olmalarını tarixə sırımaq istəyiblər.\nAbidənin müəllifi əslən Xocavənd rayonundan olan Sarkis Baqdasaryandır. Baqdasaryan abidəni hazırlayarkən baba və nənə seçimində “çətinlik” çəkməyib. Məhz abidədəki yaşlı adamlar onun öz baba və nənəsinin əksidir. Abidənin hündürlüyü 9 metrdir.\nAbidənin qoyulduğu ərəfədə Xankəndidə azərbaycanlılarla ermənilər arasında növbəti mübahisələr və qarşıdurmalar yaranıb.\nQondarma “DQR” yaradıldıqdan sonra ermənilər bu abidəni özlərinə simvol seçiblər. Bir xankəndili kimi deyə bilərəm ki, bu abidə 1980-ci illərin sonlarına qədər şəhərin ən baxımsız yerlərindən biri olub. Ətrafını kol-kos basmış bu ərazi adətən erməni əyyaşlarının məskəninə çevrilib.\n2013-cü ildə abidədə əsaslı şəkildə təmir və bərpa işləri aparılıb, ətrafı abadlaşdırılıb. Bu missiyanı isə öz üzərinə Rusiyada iş adamı kimi tanınan, adı tez-tez məhkəmələrdə, korrupsiya işlərində hallanan Karen Avaqumyan götürüb.\nBu il noyabrın 1-də abidənin qoyulmasının 56 ili tamam olur. Yəqin ki, həmin tarixdə “Biz və bizim dağlar” yerlə yeksan olacaq. Artıq “Baba və nənə”nin də Xankəndidən qaçan öz nəvələri kimi getmək vaxtı yetişib. Ermənilər “ulu”larını özləri ilə aparmağa həvəs göstərmədilər, onları darda qoydular. Amma eybi yox, Azərbaycan bu qocaları da “xilas” edəcək...\nİlham Cəmiloğlu, Musavat.com",
        "views": "4737",
        "date": "30.09.2023 13:43",
        "link": "https://musavat.com/news/baba-ve-nene-lerini-darda-qoyan-ermeniler-azerbaycan-bu-qocalari-da-xilas-edecek_1010148.html"
    },
    {
        "title": "Azərbaycan BMT-nin Məskunlaşma Proqramına vəsait ayırıb - SƏRƏNCAM",
        "category": "Siyasət",
        "content": "Azərbaycan Birləşmiş Millətlər Təşkilatının Məskunlaşma Proqramına (UN-Habitat) maliyyə vəsaiti ayırıb.\nMusavat.com-un xəbərinə görə, bununla bağlı Azərbaycan Prezidenti İlham Əliyev müvafiq Sərəncam imzalayıb.\nQeyd edilib ki, qlobal urbanizasiyanın artdığı şəraitdə şəhərlərin dayanıqlı, inklüziv və təhlükəsiz inkişafını təmin etmək Birləşmiş Millətlər Təşkilatına (BMT) üzv dövlətlərin əsas hədəfinə çevrilmişdir. Ötən illərdə Azərbaycan bu sahədə BMT-nin aparıcı təsisatı olan Məskunlaşma Proqramı (UN-Habitat) ilə sıx əməkdaşlıq edərək, qeyd olunan hədəfin reallaşmasına mühüm dəstək göstərmişdir.\nTəsadüfi deyildir ki, işğaldan azad edilmiş ərazilərdə müasir şəhər quruculuğu və bərpa işləri BMT-nin “Dayanıqlı inkişaf məqsədləri” təşəbbüsünün prinsipləri əsasında həyata keçirilir.\nGələcək inkişafın və rifahın əsas qüvvəsi olan şəhərlərin davamlı inkişafı naminə ölkələrin fəal əməkdaşlığı qlobal sülhə, təhlükəsizliyə və inkişafa mühüm töhfə ola bilər.\nSərəncamla dünyada dayanıqlı şəhərlərin inkişafı istiqamətində faydalı əməkdaşlığın genişlənməsinə, eləcə də bu çərçivədə sülhün və təhlükəsizliyin möhkəmlənməsinə dəstək göstərmək məqsədilə Azərbaycan Respublikasının 2023-cü il dövlət büdcəsində nəzərdə tutulmuş Azərbaycan Respublikası Prezidentinin ehtiyat fondundan BMT-nin Məskunlaşma Proqramına (UN-Habitat) 1,0 (bir) milyon ABŞ dollarının manat ekvivalentində vəsait ayrılıb.\nAzərbaycanın Maliyyə Nazirliyinə Sərəncamda göstərilən məbləğdə maliyyələşməni təmin etmək, Nazirlər Kabinetinə isə Sərəncamdan irəli gələn məsələləri həll etmək tapşırılıb.",
        "views": "589",
        "date": "30.09.2023 13:31",
        "link": "https://musavat.com/news/azerbaycan-bmt-nin-meskunlasma-proqramina-vesait-ayirib-serencam_1010145.html"
    },
    {
        "title": "Abşeronda qəsdən adam öldürmə faktı ilə bağlı cinayət işi başlanıb         ",
        "category": "Kriminal",
        "content": "Sentyabrın 29-u saat 23 radələrində Abşeron rayonu, Saray qəsəbəsi ərazisində 1987-ci il təvəllüdlü Mürvət Əliyev və 1989-cu il təvəllüdlü Seymur Hüseynovun kəsilmiş-deşilmiş xəsarətlərlə xəstəxanaya yerləşdirilməsi, 1978-ci il təvəllüdlü Rəşad Əbilovun isə ölməsi barədə rayon prokurorluğuna məlumat daxil olub.\nAbşeron rayon prokurorluğundan Musavat.com-a bildirilib ki, araşdırma zamanı aralarında yaranmış mübahisə zamanı qeyd olunan şəxslərin bir-birinə bıçaqla xəsarətlər yetirməsi və Rəşad Əbilovun aldığı xəsarətlərdən ölməsinə əsaslı şübhələr müəyyən edilib.\nFaktla bağlı Abşeron rayon prokurorluğunda Cinayət Məcəlləsinin 120.1 (qəsdən adam öldürmə) və 221.3-cü (silah qismində istifadə olunan əşyalardan istifadə etməklə xuliqanlıq) maddələri ilə cinayət işi başlanıb.\nİbtidai istintaq davam etdirilir.",
        "views": "329",
        "date": "30.09.2023 13:30",
        "link": "https://musavat.com/news/abseronda-qesden-adam-oldurme-fakti-ile-bagli-cinayet-isi-baslanib_1010127.html"
    },
    {
        "title": "Ermənistan hakimiyyəti ölkədə Rusiya telekanallarının bağlanması məsələsini müzakirə edir",
        "category": "Dünya",
        "content": "“Ermənistan hakimiyyəti ölkədə Rusiya telekanallarının bağlanması məsələsini müzakirə edir”.\n“Report” xəbər verir ki, bunu Ermənistanda hakim Vətəndaş Müqaviləsi Partiyasından olan deputat Lusine Badalyan \"Faktor TV\"nin efirində deyib.\nO hesab edir ki, bu, doğru qərardır.\nQeyd edək ki, Ermənistandakı hökumət rəsmiləri bir müddət Rusiya dövlət mediasının Ermənistana qarşı hibrid müharibə şəraitində olduğunu bildirmişdilər.\nXatırladaq ki, son aylar İrəvanla Moskva arasında münasibətlər gərginləşib. Tərəflər buna səbəb kimi bir-birilərini ittiham edirlər.",
        "views": "537",
        "date": "30.09.2023 13:18",
        "link": "https://musavat.com/news/ermenistan-hakimiyyeti-olkede-rusiya-telekanallarinin-baglanmasi-meselesini-muzakire-edir_1010126.html"
    },
    {
        "title": "Britaniya XİN: \"Bəzi Avropa ölkələri müharibədən yorulduğu üçün Ukraynaya dəstəyi azaltmaq istəyir\"",
        "category": "Dünya",
        "content": "“Bəzi Avropa ölkələri Ukraynadakı müharibədən yorulub, ona görə də dəstəyi azaltmaq barədə düşünürlər”.\n“Report” xəbər verir ki, bunu Böyük Britaniyanın xarici işlər naziri Ceyms Kleverli yerli “The House” jurnalına müsahibəsində deyib.\nOnun fikrincə, bu, ciddi problemdir. Nazir dünya dövlətlərini Ukraynaya dəstəyi davam etdirməyə çağırıb.\nC.Kleverlinin sözlərinə görə, Ukraynaya hərbi və iqtisadi yardım göstərmək London üçün çətin və ağrılı qərar olub: “Amma söz verirəm ki, müharibə başa çatana qədər Ukraynaya dəstəyi davam etdirəcəyik. Çünki dəstəyin dayandırılması daha kritik nəticələrə səbəb ola bilər”.\nNazirin fikrincə, rəsmi Kiyev gələcəkdə NATO-nun üzvü ola bilər: “Ancaq bunun nə vaxt baş verəcəyini dəqiq bilmirəm. Çünki Rusiya ilə Ukrayna arasında savaşın nə qədər davam edəcəyi məlum deyil”.\nQeyd edək ki, Rusiya ilə Ukrayna arasında müharibə ötən il fevralın 24-də başlayıb. Ukrayna bu ilin iyunundan etibarən əks-hücum əməliyyatları keçirir.",
        "views": "275",
        "date": "30.09.2023 13:06",
        "link": "https://musavat.com/news/britaniya-xin-bezi-avropa-olkeleri-muharibeden-yoruldugu-ucun-ukraynaya-desteyi-azaltmaq-isteyir_1010121.html"
    },
    {
        "title": "Milli Qəhrəman Riad Əhmədov dəfn edilib- YENİLƏNİB\nFOTO\nVİDEO",
        "category": "Son xəbər",
        "content": "Azərbaycanın Milli Qəhrəmanı Riad Əhmədovun nəşi dəfn edilib.\n\"Report\" xəbər verir ki, mərhumun nəşi ll Fəxri xiyabanda torpağa tapşırılıb.\nDəfn mərasimində dövlət rəsmiləri, deputatlar, mərhumun ailə üzvləri, yaxınları və ictimaiyyət nümayəndələri iştirak ediblər.\n***\nAzərbaycanın Milli Qəhrəmanı Riad Əhmədovla vida mərasimi başa çatıb.\n\"Report\" xəbər verir ki, vida mərasimi Dövlət Təhlükəsizliyi Xidmətinin Mədəniyyət Mərkəzində təşkil olunub.\nOnun nəşi dəfn olunmaq üçün İkinci Fəxri Xiyabana aparılıb.\n\n***\nAzərbaycanın Milli Qəhrəmanı Riad Əhmədovla vida mərasimi keçirilir.\n“Report” xəbər verir ki, vida mərasimi Dövlət Təhlükəsizliyi Xidmətinin (DTX) Mədəniyyət Mərkəzində təşkil olunub.\nMərasimdə DTX-nin rəhbərliyi, şəhidin döyüş yoldaşları, ailə üzvləri və ictimaiyyət nümayəndələri iştirak edirlər.\nVida mərasimindən sonra Riad Əhmədovun nəşi İkinci Fəxri Xiyabanda dəfn ediləcək.\nQeyd edək ki, Birinci Qarabağ müharibəsində itkin düşmüş və şəxsiyyətləri müəyyən edilmiş daha 10 nəfərin ötən ay meyit qalıqlarının eyniləşdirilməsinə nail olunub. Onlardan biri də Milli Qəhrəman Riad Əhmədovdur. Dövlət Təhlükəsizliyi Xidmətinin əməkdaşı olmuş Azərbaycanın Milli Qəhrəmanı Riad Əhmədov uzun müddət peşəkar zabit kimi təhlükəsizlik orqanlarında çalışıb. 1989-cu ildə erməni silahlı birləşmələri Azərbaycana qarşı elan olunmamış müharibəyə başladığı vaxtdan etibarən Riad Əhmədov bütün bacarığını Milli Ordunun yaradılmasına sərf edib, Azərbaycan Respublikası Müdafiə Nazirliyi Kəşfiyyat İdarəsinin rəis müavini vəzifəsinə təyin olunub. Riad Əhmədov 1992-ci il yanvarın 26-da rəhbərlik etdiyi kəşfiyyat qrupu ilə Daşaltı kəndindəki döyüşdə yaralanaraq itkin düşüb.\n       ",
        "views": "3413",
        "date": "30.09.2023 13:02",
        "link": "https://musavat.com/news/milli-qehreman-riad-ehmedov-defn-edilib-yenilenib_1010123.html"
    },
    {
        "title": "İrəvan kapitulyasiya sənədinin ləğvini istəyir - Nikolun 9-cu bənd təlaşı, yoxsa sərsəmlik...",
        "category": "Siyasət",
        "content": "Paşinyan Qranada zirvəsində Zəngəzur koridoru ilə bağlı öhdəliyə xitam verilməsini gündəmə gətirə bilər; rəsmi Moskvanın da son mövqeyində korrektə var, lakin 10 noyabr sənədini qüvvədən salmaq mümkündürmü? - təhlil\n“Oktyabrın 5-də İspaniyanın Qranada şəhərində keçiriləcək Avropa Siyasi Birliyinin üçüncü sammitində baş nazir Nikol Paşinyan Azərbaycan, Rusiya və Ermənistan liderlərinin 10 noyabr 2020-ci il tarixli Üçtərəfli bəyannaməsinin 9 saylı bəndinin ləğvi məsələsini gündəmə gətirmək niyyətindədir”. \n“Yeni Müsavat” bildirir ki, Ermənistanın “Hraparak” nəşri bu məlumatı yayıb. Həmin bəndə əsasən, Ermənistan Azərbaycan vətəndaşlarının, avtonəqliyyat vasitələrinin və yüklərin hər iki istiqamətdə maneəsiz hərəkətini təşkil etmək məqsədilə Azərbaycanın qərb rayonları ilə Naxçıvan Muxtar Respublikası arasında nəqliyyat əlaqələrinin təhlükəsizliyinə təminat verməlidir. Nəqliyyat rabitəsinə nəzarəti Rusiya FTX-nin Sərhəd Xidməti həyata keçirməlidir. “Beləliklə, Nikol Rusiyanı Türkiyə ilə Azərbaycan arasında kommunikasiyalara nəzarət imkanından məhrum etməklə, faktiki olaraq Kremli Cənubi Qafqazdan qovmaq niyyətindədir. Paşinyan və onun qrupunun avantürası Ermənistanın və ermənilərin müstəqilliyi və suverenliyi üçün ciddi nəticələr verə bilər. Çünki Rusiyanın regionu belə asanlıqla tərk etməyəcəyi və 9-cu bəndin güc yolu ilə, bəlkə də müharibə yolu ilə həyata keçiriləcəyi ilə bağlı proqnozlar var”, - məlumatda deyilir.\nQeyd edək ki, ilk dəfədir belə bir iddia səslənir. Məlumdur ki, Azərbaycan Zəngəzur dəhlizinin zorla açılacağı iddiasını Prezidentin köməkçisi Hikmət Hacıyevin dilindən bir daha təkzib edib. Yəni Bakının Ermənistan ərazisinə girmək kimi bir planı yox. Türkiyə lideri Ərdoğan isə bəyan edib ki, əgər Ermənistan bundan imtina etsə, İran üzərindən Zəngəzur dəhlizi açılacaq. İkinci yandan, 9-cu bəndin əlahiddə ləğvi mümkündürmü? Bu, elə 10 noyabr kapitulyasiya sənədinin ləğvi demək olmazmı? Ümumiyyətlə, hüquqi cəhətdən hansı halda bu mümkün ola bilər - tərəflərdən hansısa biri sənəddən çıxdığını bəyan etməklə? Onu da nəzərə alaq ki, kapitulyasiya aktı Azərbaycan, Ermənistan və Rusiya parlamentləri tərəfindən ratifikasiya edilməyib. Üçüncüsü, Azərbaycana bu sənədin ləğvi sərfəlidirmi? Nəhayət, Rusiya həqiqətənmi 9-cu bəndin güc yolu ilə reallaşmasına cəhd edə bilər?\nYeri gəlmişkən, Rusiya XİN-in sözçüsü Mariya Zaxarova regionda kommunikasiyaların bərpasını şərh edərkən deyib ki, Azərbaycan və Ermənistan öz ərazisindən keçən marşrutlar üzərində suverenliyə və yurisdiksiyaya malik olmalıdır. “Ermənistan və Azərbaycan bir-birinin ərazi bütövlüyünü tanıyıb. Və onlar öz əməli fəaliyyətlərində bu prinsipi rəhbər tutacaqlar. Bunu artıq tərəflər də bildiriblər”, - o qeyd edib. Zaxarovanın sözlərinə görə, Rusiya Cənubi Qafqazda sabit vəziyyətin olmasında maraqlıdır: “Moskva bütün mübahisəli məsələlərin müstəsna olaraq siyasi və diplomatik yollarla həllinin tərəfdarıdır. Eyni zamanda, həm Ermənistan, həm də Azərbaycan bizimlə müttəfiq dövlətlərdir. Biz İrəvanla həm ikitərəfli formatda, həm də KTMT formatında təhlükəsizlik öhdəlikləri ilə bağlıyıq. Bakı ilə 2022-ci il fevralın 22-də Moskvada ən yüksək səviyyədə imzalanmış müttəfiqlik əməkdaşlığı haqqında bəyannamə uğurla həyata keçirilir. Regionda nəqliyyat kommunikasiyalarının açılması mövzusuna gəlincə, bu məsələ Rusiya, Azərbaycan və Ermənistan baş nazirlərinin müavinlərinin həmsədrlik etdiyi üçtərəfli işçi qrupu vasitəsilə ən ciddi formada nəzərdən keçirilir. Moskva əmindir ki, məhz bu formatda qarşılıqlı məqbul həll yolu tapılmalıdır. Maraqlar balansına əsaslanan bu cür razılaşmalar həm region dövlətlərinə, həm də qonşularına, o cümlədən Rusiya, İran və Türkiyəyə fayda verəcək”.\nZaxarova “Azərbaycan və Ermənistan öz ərazisindən keçən marşrutlar üzərində suverenliyə və yurisdiksiyaya malik olmalıdır” deməklə Zəngəzur koridorunun açılacağı halda dəhliz statusu daşımayacağına işarə edib. Yəni yol açılır, amma gömrük rejimi tətbiq edilir. Azərbaycan Prezidenti də qeyd etmişdi ki, Zəngəzur kommunikasiyası hansı rejimdə işləyəcəksə, Laçın yolu da elə olacaq. Faktiki olaraq, Laçın dəhlizi yoxdur, sərhəd-buraxılış məntəqəsi fəaliyyətdədir, bölgədə fundamental dəyişikliklər olub, erməni əhalisi Qarabağı bu yolla tərk edir. Hətta Paşinyan bildirib ki, bu gedişlə bölgədə bir erməni qalmayacaq. Təbii ki, Bakı onların köçünü istəmir, amma zorla da saxlamaq olmaz. O baxımdan Qarabağda bir erməni belə qalmasa, o zaman Laçın yolunun ümumiyyətlə önəmi dəyişir. Belədə isə nəqliyyat kommunikasiyalarının açılması, Zəngəzur dəhlizinin adi yol kimi işləməsi ehtimalı istisna deyil. Bəs, bu ardıcıllıq hansı şəkildə inkişaf edə bilər? Nikol 9-cu bəndə xitam verilməsinə nail ola bilərmi?\nXəyal Bəşirov\nSiyasi və Hüquqi Araşdırmalar Mərkəzinin rəhbəri Xəyal Bəşirovun “Yeni Müsavat”a bildirdiyinə görə, son hadisələr bu fikirlərin Ermənistan tərəfindən səslənməsinə rəvac verməkdədir. X.Bəşirov xatırladır ki, 10 noyabr sənədində Laçın yolu və Zəngəzur dəhlizi razılaşmaları var: “Azərbaycan antiterror tədbirləri həyata keçirdikdən sonra Ermənistan Qarabağdakı yerli əhalinin çıxarılması prosesinə başladı. Halbuki belə bir anlaşma, yaxud plan yox idi. Onlar qalmalı, təhlükəsizliyi təmin edilməliydi. İndisə onların gedişi vəziyyəti dəyişir. O səbəbdən İrəvan yenə tezis irəli sürür ki, Laçın yolundan istifadə etmiriksə, Zəngəzur dəhlizi də olmayacaq. Amma Laçın yolundan yalnız Qarabağ ermənilərinin gediş-gəlişi təmin edilir, Zəngəzur koridoru isə beynəlxalq layihədir”. Ekspert hesab edir ki, burada bir çox dövlətlərin maraqları var: “O cəhətdən Laçın yolu ilə Zəngəzur dəhlizini eyniləşdirmək Ermənistanın səhvidir. Digər tərəfdən, Ermənistan hansı öhdəliyi yerinə yetirməyibsə, bunun ağır nəticələrini görüb. Əgər 9-cu bənddən imtina etsə, onu nələr gözlədiyini bilməlidir. Ərdoğan da İrəvana mesaj verib ki, Zəngəzur dəhlizi İran ərazisindən reallaşdırıla bilər. Tehranla aparılan müzakirələr də bunu deməyə əsas verir. Sadəcə, İran ərazisi alternativ kimi nəzərdə tutulub. Ermənistan isə nə qədər uzatsa, əngəl olmağa davam etsə, hər bir mənada itirən yenə özü olacaq”.\nRamiyə Məmmədova \nSiyasi şərhçi Ramiyə Məmmədova üçtərəfli razılaşmaya uyğun olaraq nəqliyyat kommunikasiyalarının açılması üçün bir sıra işlər görülüb: “Türkiyə və Azərbaycan dəhlizin özlərinə aid hissəsində tikinti həyata keçirməkdədir. Bu hazırlıq planı sonra ləğv edilməsinə görə deyil ki? Hər halda Ankara və Bakı İrəvanı yola gətirəcəklərinə əmindirlər. Rəsmi İrəvan da yolların açılmasına qarşı getmir, sadəcə, dəhliz statusu daşımasının əleyhinədir. Eyni zamanda, Fransa və Avropa Birliyi Ermənistana diqtə edirlər ki, yola nəzarətin Rusiya Federal Təhlükəsizlik Xidmətinin həyata keçirməsinə imkan verməsin. 10 noyabr sənədində kontrol FTX-yə həvalə edilib, maneəsiz gediş-gəliş nəzərdə tutulub. İndi Paşinyan bundan boyun qaçırır, Qərbdə olan tərəfdaşları da ona dəstək verirlər ki, Zəngəzur dəhlizinə kontrol Rusiyada olmasın. İran da Fransa ilə həmrəydir. Hazırda dava bunun üstündədir. Elə bunun nəticəsidir ki, Qafanda, Gorusda konsulluqlar, nümayəndəliklər açılır. Ermənistan deyir ki, gömrük xidməti olsun, Rusiya hərbçiləri isə təhlükəsizliyi yoxlasın, ondan sonra marşrutlar işləsin. Bu da öhdəlikdən imtina və razılaşmanı təhrif etməkdir. Sadəcə, Azərbaycan Xankəndi və ətraf zonada suverenliyi təmin etməklə yeni bir reallıq yaranıb. Bu da Zəngəzur dəhlizi, bütövlükdə 9-cu bəndə təsir edəcək. Bundan sonra yol hansı rejimdə işləyəcək, bunu söyləməkdə çətinlik çəkirəm, lakin birmənalı olaraq deyə bilərəm ki, kommunikasiyalar açılacaq. Bu, Rusiyaya və Ermənistana hava-su kimi lazımdır...”\nEmil SALAMOĞLU,\n“Yeni Müsavat”\n ",
        "views": "8582",
        "date": "30.09.2023 12:55",
        "link": "https://musavat.com/news/irevan-kapitulyasiya-senedinin-legvini-isteyir-nikolun-9-cu-bend-telasi-yoxsa-sersemlik_1010116.html"
    },
    {
        "title": "Türkiyədə avtobus aşıb, 5 nəfər ölüb, 30 nəfər yaralanıb",
        "category": "Hadisə",
        "content": "Türkiyənin Amasya şəhərinin Merzifon rayonunda sərnişin avtobusu aşıb.\n“Report” \"TRT Haber\"ə istinadən xəbər verir ki, hadisə nəticəsində 5 nəfər ölüb.\nQəzada 30 nəfərin də yaralandığı bildirilir. Yaralılar xəstəxanaya çatdırılıb.\nQəzaya səbəb kimi sürücünün idarəetməni itirməsi göstərilir.",
        "views": "241",
        "date": "30.09.2023 12:42",
        "link": "https://musavat.com/news/turkiyede-avtobus-asib-5-nefer-olub-30-nefer-yaralanib_1010115.html"
    },
    {
        "title": "Şuşada 5 tarixi obyekt bərpa olunub",
        "category": "Ölkə",
        "content": "Bu günə kimi Şuşa şəhərində 5 tarixi obyekt bərpa olunub.\n\"Report\" xəbər verir ki, bunu Prezidentin Şuşa rayonunda xüsusi nümayəndəsi Aydın Kərimov “Şəhərsalma Həftəsi 2023” tədbirləri çərçivəsində Bakıda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunda bildirib.\n\"Onların arasında Gövhər Ağa məscidləri, xalça muzeyi, Mehmandarların evi var. Bərpa oluna bilməyən obyektlər isə konservasiya olunacaq. Eyni zamanda 4 heykəl üzərində iş davam edir\", - deyə o qeyd edib.",
        "views": "373",
        "date": "30.09.2023 12:32",
        "link": "https://musavat.com/news/susada-5-tarixi-obyekt-berpa-olunub_1010140.html"
    },
    {
        "title": "ABŞ Konqresinin ən yaşlı üzvü vəfat etdi",
        "category": "Dünya",
        "content": "ABŞ Konqresinin ən yaşlı üzvü, senator Dayan Feinstein 90 yaşında vəfat edib.\n“Qafqazinfo” xarici KİV-ə istinadən xəbər verir ki, 1992-ci ildə Kaliforniyadan ABŞ Senatına seçilən Feinsteinin dünən gecə evində vəfat etdiyi bildirilib.\nHəmçinin, demokrat senator San Fransisko Nəzarət Şurasının ilk qadın prezidenti, San Fransisko şəhərinin ilk qadın meri, Kaliforniyadan Senata seçilən ilk iki qadından biri və Senatın Kəşfiyyat Komitəsinə sədrlik edən ilk qadın olub.",
        "views": "542",
        "date": "30.09.2023 12:30",
        "link": "https://musavat.com/news/abs-konqresinin-en-yasli-uzvu-vefat-etdi_1010113.html"
    },
    {
        "title": "Xankəndidə idarəetmə quruluşu BU FORMADA OLACAQ – Azərbaycan pasportları...",
        "category": "Son xəbər",
        "content": "İLK YAYIMLANMA ZAMANI - 30 Sentybr - 03:55\nXankəndidə və ətraf ərazilərdə tədricən və mərhələli şəkildə Azərbaycanın suveren hüquqları yenidən bərpa edilir. İnteqrasiya prosesində əsas işlərdən biri dövlət strukturlarının və qurumların Xankəndi şəhərində və ətraf ərazilərdə fəaliyyətə başlamasıdır.\nBəs görəsən yaxın gələcəkdə həmin ərazilərdə idarətmə sistemi hansı qaydada aparılacaq və proses necə başlayacaq? Mövzu ilə bağlı politoloq Samir Hümmətov Referans.az-a danışıb.\n“Hələki mövcud vəziyyətdə Xankəndidə Fövqəladə Hallar Nazirliyinin yanğından xilasetmə qrupları fəaliyyət göstərir. Eyni zamanda Azərbaycan Daxili İşlər Nazirliyinin polis əməkdaşları patrul xidməti həyata keçirir. Artıq bununla bağlı bəzi görüntülər də paylaşılmaqdadır. Görünən odur ki, Azərbaycanın dövlət strukturları yavaş-yavaş Xankəndiyə və ətraf ərazilərə yerləşməyə başlayıb. Dünən qondarma rejimin başında duran şəxsin özlərini yanvarın 1-dən buraxacaqlarını elan etdilər. Əslində mən bu addımı ciddi qəbul etmirəm, çünki artıq uzun müddət idi ki, orada qondarma rejimdən çox cinayətkar xunta fəaliyyət göstərirdi. Düşünürəm ki, yaxın zamanlarda o da sıradan çıxarılacaq. Xankəndidə yavaş-yavaş dövlət orqanlarının müvafiq strukturlarının təsis edilməsi prosesi başlayır. Hesab edirəm ki, öncə təhlükəsizlik orqanlarının fəaliyyəti formalaşdırılacaq. Bu gün üçün önəmli olan məsələ polis, FHN, DTX, səhiyyə orqanları və digər əsas strukturların fəaliyyətə başlamasıdır. Eyni zamanda digər orqan və strukturların da tədricən köçürülməsi işi həyata keçirilməlidir. Əlavə olaraq onu da qeyd edim ki, separatçı rejimin uzun müddət qala biləcəyini düşünmürəm və inanıram ki, Azərbaycan tərəfi yaxın zamanlarda Xankəndidən separatçı xuntanı çıxaracaq. Növbəti mərhələdə Qarabağda yaşayan erməni əsilli vətəndaşlara Azərbaycan pasportlarının verilməsi prosesi də başlaya bilər”.",
        "views": "19052",
        "date": "30.09.2023 12:25",
        "link": "https://musavat.com/news/xankendide-idareetme-qurulusu-bu-formada-olacaq-azerbaycan-pasportlari_1009977.html"
    },
    {
        "title": "Yaradana görüntülü şikayət",
        "category": "Yazarlar",
        "content": "  Kim deyir ki, həyaszılığın da həddi olur? Xeyr, o kainat qədər sonsuzdur. Necə ki milyon il yol gedərsən, kainatın sonuna çıxa bilməzsən, eləcə də milyon il yaşasan, insan həyasızlığının zirvəsini və ya dibini görməzsən. İnsan alçaqlığı Mariana çökəkliyindən də aşağılara enə bilir.\nBax, budur, 7 rayonumuzu, 1000-ə yaxın şəhər, qəsəbə, kəndimizi Yer üzündən silən, nəinki yaşanılması mümkün olmayan əraziyə çevirən, hətta xarabalıqlarının təmizlənməsini zəruri edərək bizə iş artıran ermənilər ölkəmizi məhkəməyə verib.\nII dünya müharibəsində almanlar Belarusun Xatın adlı bir kəndini yandırmışdılar, sovet təbliğatı 45 il beynimizi “azğın faşistlər Xatın kəndini Yer üzündən siliblər” deyə xarab elədi. Ermənilər isə Qarabağ mahalında 1000-ə yaxın Xatın təşkil ediblər və buna görə cavab verməyəcəklərini düşünürlər.\nƏslində o şəhər və kəndlərin yeri işğaldan azad olunduqdan sonra hər cür lazımi sənədləri toplayaraq, erməni qəsbkarları beynəlxalq arbitraj məhkəməsinə verməli və azı 100 milyard dollar həcmində təzminat tələb etməliydik. (İndi Ədalət doktor zəng edəcək ki, 150 milyard olmalıdır).\nErmənistan özünü ayrı-ayrı hərraclarda 3 dəfə satışa çıxarsa da, o cəriməni ödəyib qurtara bilməz. Amma biz hələ beynəlxalq məhkəməyə müraciət etməmişik, necə deyərlər, bu hüququ özümüzdə saxlayırıq. Xarabalıqların şəklini isə dronla, “Nixon”la, smartfonla çəkən strukturlar vardı. Güman ki, bir gün ortaya məhkəmə iddiası çıxacaq.\nErmənistan yazının birinci cümləsində bəhs etdiyim insani xislətlə götürüb bizi BMT-nin Haaqadakı beynəlxalq məhkəməsinə verib və təşkilatın nizamnaməsinin 41-ci maddəsinə istinad edib. O müddəa belədir: “İrqi ayrı-seçkiliyin bütün formalarının ləğvi haqqında beynəlxalq konvensiyada təsbit olunmuş hüquqları qorumaq və müdafiə etmək”.\nBəli, düz oxudunuz: “İrqi ayrı-seçkilik”...\n“Bu haradan çıxdı, bu nə deməkdir” sualının cavabı yenə yazının birinci cümləsindədir. Bu, həyasızlıqdan başqa bir şey deyil.\nMəlum olduğu kimi, dünyada 3 irq var: Neqroid, avropoid, monqoloid. Bir də bu irqlərin kəsişmə sərhədlərində olan “Qafqaz irqi” deyilən bir şey var, amma etnologiya və antropologiya elmi bunu avropoid irqinin bir qolu hesab edir, müstəqil irq sayılmır.\nİndi ermənilər özlərini nə hesab edirlər, bizi nə hesab edirlər? Biz monqoloidik, özləri avropoid-qafqazoid?\nAllah işlərini avand eləməsin, bir güzgüyə baxsınlar, görsünlər, özləri nəyə oxşayır, biz kimə oxşayırıq. Əslində sir-sifətcə biz və ermənilər bir-birimizə çox bənzəyirik. Necə ki biz rastlaşanda nigerlərlə niheriyalıları fərqləndirə bilmirik, dünyanın başqa yerlərində də yanaşı durmuş azərbaycanlını, ermənini, hətta gürcünü bir-birindən ayıra bilmirlər.\nBu xüsusda bir lətifə də var: Moskvada azərbaycanlı, gürcü və erməni otelin liftinə minirlər, bu vaxt liftdə iki yapon da olur. Qafqazlılar düşüb gedəndən sonra yaponun biri o birinə deyir ki, bu ruslar bir-birinə necə də oxşayırlar.\nİndi işə bax ki, ermənilər bizi irqi ayrı-seçkilikdə suçlayır və barəmizdə müvəqqəti tədbirlər görülməsini tələb edirlər.\nOnlar məsələyə ona görə irqçilikdən girirlər ki, avropalıların bu məsələdə həssas olduqlarını bilirlər. Avropa irqçiliyə qarşıdır, prinsipcə.\nGörün, neçə yüz ildir ki, Avropa özü öz daxilində irqçiliklə mübarizə aparır, hələ ortaya bir banan salxımı qoya bilməyib. Əvvəllər futbol matçlarından öncə komandaların kapitanları meydançaya “İrqçiliyə YOX!” transparantları ilə çıxırdılar. Amma elə olurdu ki, oyunun ortasında rəqib komandanın qapıçısına tribunadan banan atır, qışqırırdılar ki, ey, meymun balası, sən bu bananı tut, topla işin olmasın. O da ağlayırdı. Hərçənd acığa bananı basıb yeyənlər də olurdu.\nBu məsələ hələ də aktualdır. Bizdə qaradərililərə, gözləri bir balaca qıyıq olan xalqların övladlarına olan xoş münasibət dünyanın heç yerində yoxdur. Tolerantlığın nə demək olduğunu bilməyən gədələrin şit zarafatları sayılmır. Uşaqdırlar, qanmırlar. Hərçənd bir dəfə bizim futbolçu Qara Qarayevlə qaradərili futbolçu Gerye eyni fotoda görüntülənmişdi, bir dost şəkli göndərib yazmışdı ki, bunu “İKİ QARA” şəkilaltısı ilə paylaşmaq olar. Cavab verdim ki, olmaz, irqçilik kimi çıxar.\nErmənilər isə deyir, azərbaycanlılar irqçilik edirlər, bizi yaşadığımız yerdən zorla deportasiya edirlər.\nBu boyda haqq-hesab olub, 23 saatlıq qanlı döyüş bitəndən sonra bir mülki erməniyə bir şapalaq dəyməyib, görün, nələr deyir, yazır, haralara müraciət edirlər.\nBu gün-sabah onlar kilsələrə yığılıb kütləvi şəkildə Uca Yaradana da müraciət edəcəklər. O da öz böyüklüyünü göstərə, deyə ki, buradan yaxşı eşitmirəm, gedin Ağdamdan, Füzulidən görüntülü yığın, danışaq, orda şəbəkə yaxşı tutur.\nSamir SARI",
        "views": "1977",
        "date": "30.09.2023 12:22",
        "link": "https://musavat.com/news/yaradana-goruntulu-sikayet_1010139.html"
    },
    {
        "title": "Nyu-Yorkda fövqəladə vəziyyət elan edildi -VİDEO",
        "category": "Dünya",
        "content": "ABŞ-nin Nyu-York ştatının qubernatoru Keti Hokul şəhərdə fövqəladə vəziyyət elan edib.\nBuna səbəb bir neçə saatdır davam edən leysan yağışları olub.  \n“Nyu-York, Lonq-Aylend və Hudson vadisində fövqəladə vəziyyət elan edilib”, - deyə Keti Hokul öz “X” hesabında (keçmiş “Twitter”) yazıb.\nQeyd edək ki, ötən gün axşam saatlarından başlayan leysan yağış nəticəsində bəzi küçələri su basıb. La-Quardiya hava limanlarından birinin, eləcə də bir neçə metro xəttinin işi dayandırılıb. Yağışın ən azı daha iki saat davam edəcəyi gözlənilir.",
        "views": "582",
        "date": "30.09.2023 12:17",
        "link": "https://musavat.com/news/nyu-yorkda-fovqelade-veziyyet-elan-edildi-video_1010111.html"
    },
    {
        "title": "Zahidanda repressiv qüvvələr insanlara hücum etdilər -VİDEO",
        "category": "Dünya",
        "content": "Zahidanda repressiv qüvvələr insanlara hücum ediblər.\nBu barədə “Azad İran” “Telegram” kanalında məlumat verilib.\nBildirilib ki, Zahidan şəhərində çəkilən videolardan görünür ki, təhlükəsizlik qüvvələri etirazçılara qarşı gözyaşardıcı qazdan istifadə edərək onlara zorakılıq göstəriblər.",
        "views": "371",
        "date": "30.09.2023 12:05",
        "link": "https://musavat.com/news/zahidanda-repressiv-quvveler-insanlara-hucum-etdiler-video_1010108.html"
    },
    {
        "title": "XİN: \"Ermənistanın Beynəlxalq Ədalət Məhkəməsində qaldırdığı iddialar tamamilə əsassız və absurddur\"",
        "category": "Siyasət",
        "content": "\"Sentyabrın 29-da Ermənistanın Beynəlxalq Ədalət Məhkəməsində İrqi ayrı-seçkiliyin bütün formalarının ləğv edilməsi haqqında Beynəlxalq Konvensiyanın tətbiqi ilə bağlı məhkəmə işi üzrə (Ermənistan Azərbaycana qarşı) müvəqqəti tədbirlərin müəyyən edilməsi məqsədilə irəli sürdüyü növbəti iddialar tamamilə əsassız və absurddur\".\nMusavat.com xəbər verir ki, bunu Azərbaycan Xarici İşlər Nazirliyinin sözçüsü Ayxan Hacızadə deyib.\nOnun sözlərinə görə, Azərbaycanın ərazi bütövlüyü və suverenliyinə qarşı Ermənistanın iddialardan əl çəkmədiyini, Beynəlxalq Ədalət Məhkəməsinin qeyd edilən iş üzrə əvvəlki qərarını heçə sayaraq azərbaycanlılara qarşı irqi nifrətin qızışdırılması və təşviqinə yönələn bu yeni iddialar tamamilə qəbuledilməzdir:\n\"Ermənistan BMT Təhlükəsizlik Şurasında olduğu kimi, Beynəlxalq Ədalət Məhkəməsindən də öz məkrli siyasi gündəliyi üçün sui-istifadə edir. Təkcə bu il ərzində Ermənistan bu məhkəməyə artıq 3-cü dəfədir müraciət edir. Qeyd edək ki, Ermənistanın yanvar ayında verdiyi 3 vəsatətdən 2-si rədd edilib, 1 məhdud formada təmin edilib, may ayında isə verdiyi vəsatətlər hakimlər tərəfindən iyul ayında yekdilliklə rədd edilib. Azərbaycan tərəfi Ermənistanın bu yeni əsassız iddialarına tutarlı cavablarının əks olunduğu mövqeyini aidiyyəti üzrə məhkəməyə təqdim edəcək\".",
        "views": "261",
        "date": "30.09.2023 12:01",
        "link": "https://musavat.com/news/xin-ermenistanin-beynelxalq-edalet-mehkemesinde-qaldirdigi-iddialar-tamamile-esassiz-ve-absurddur_1010137.html"
    },
    {
        "title": "500 milyonluq mirasını xeyriyyə təşkilatına BAĞIŞLAYACAQ",
        "category": "Dünya",
        "content": "Dünyaca məşhur \"Rolling Stones\"qrupunun solisti Mik Caqqer mirasını xeyriyyə təşkilatların bağışlamaq fikrindədir.\nQeyd olunub ki, 80 yaşlı Mik Caqqer bu qərarına səbəb kimi övladlarının pula ehtiyacı olmadığını göstərib.\nMəşhur müğənni ölümündən sonra \"Rolling Stones\" albomlarından gəlməsi gözlənilən 500 milyon dolları dünyaya xeyir verəcək xeyriyyə təşkilatlarına verəcəyini bildirib.\nCaqqerin 8 övladı var.(Olay.az)",
        "views": "575",
        "date": "30.09.2023 11:53",
        "link": "https://musavat.com/news/500-milyonluq-mirasini-xeyriyye-teskilatina-bagislayacaq_1010107.html"
    },
    {
        "title": "Üç quldurbaşı Xankəndidə gizlənir: Araik, Bako və Arkadi həbs ərəfəsində - Detallar CANLI",
        "category": "Gündəm",
        "content": "Birinci Qarabağ Müharibəsində 4 min nəfərə yaxın itkinimiz olub. Musavat.com xəbər verir ki, bunu DTX rəisinin müavini general-leytenant Şərafət Həsənov Milli Qəhrəman Riad Əhmədovla keçirilən vida mərasimində deyib. O bildirib ki, hazırda itkin düşən şəxslərin axtarışları davam edir.\n\n\"Dövlət Təhülükəsizliyi Xidmətinin Tibbi İdarəsinin tərkibində laboratoriyalarımızda 25 şəhidimizin eynilləşməsini həyata keçirmişik. Proses hələ də davam edir. Azad olunmuş ərazilərdə indiyə qədər 500-ə yaxın hərbi qulluqçu və mülki şəxsin meyitinin qalıqları tapılıb\".\n\nBMT-nin Qaçqınlar üzrə Komissarlığı (UNHCR) bildirib ki, Qarabağı tərk edən ermənilərə qarşı pis rəftar barədə məlumat daxil olmayıb və bir həftə ərzində təxminən 89 minə yaxın insan tərk edib. BMT QAK-ın Ermənistandakı nümayəndəsi Kavita Belani mətbuat konfransında bildirib.\n\nErmənistanda Rusiya televiziyası qadağan oluna bilər. Ermənistan parlamentinin hakim \"Vətəndaş müqaviləsi\" fraksiyasının deputatı Lusine Badalyan yerli kanallardan birində deyib.\n\nHraparak” qəzeti yazır ki, hazırda qondarma “respublika”nın 3 keçmiş “prezidenti” – Bako Saakyan, Arkadi Qukasyan və Araik Arutyunyan Xankəndidədir. Həmçinin, qanunsuz hərbi birləşmələrin keçmiş rəhbərləri, “generallar”, “müdafiə nazirləri” və digər hərbi cinayətkarlar da oradadırlar. Bu sıraya qondarma qurumun “çiçəyi burnunda” və “arzusu gözündə qalmış”, tarixə qondarma “artsax”-ın ləğvi aktını imzalamış bəlkə də “ən ağıllı erməni” kimi düşəcək Samvel Şahramanyanı da əlavə etmək olar. Həmçinin, əli günahsız azərbaycanlıların qanına batmış Vitali Balasanyan da Qarabağ iqtisadi zonasının ərazisindədir. Aradan çıxa bilənlər sırasında isə sabiq “müdafiə naziri” Samvel Babayan və “parlament”in “vitse-spikeri” Qaqik Baquntsun adı keçir.\n\nTVMusavat-ın bu gün saat 12:00-da canlı yayımlanan “Həftə içi” verilişində aparıcı Emil Salamoğlu siyasi şərhçi Züriyə Qarayeva ilə müzakirə aparır.\nFacebook səhifəsinin ünvanı:\nhttps://www.facebook.com/NewMusavat\nYoutube səhifəsinin ünvanı:\nhttps://www.youtube.com/user/TVmusavat",
        "views": "1014",
        "date": "30.09.2023 11:50",
        "link": "https://musavat.com/news/uc-quldurbasi-xankendide-gizlenir-araik-bako-ve-arkadi-hebs-erefesinde-detallar-canli_1010134.html"
    },
    {
        "title": "Hər beş qadından birində bu xəstəliyə rastlanır",
        "category": "Yaşam",
        "content": "Miqren beyindəki bir sıra kimyəvi dəyişikliklərdən qaynaqlandığı ehtimal edilən, lakin yaranma səbəbi dəqiq məlum olmayan xroniki xəstəlikdir.\nBu xəstəlik qadınlar arasında kişilərə nisbətən daha çox yayılıb. Belə ki, hər beş qadından biri tez-tez miqren tutmalarına məruz qalır. Kişilərdə isə bu 1/10 nisbətindədir. Bu da qadınların daha emosianal olması ilə əlaqələndirilir.\nMiqren əsasən başın bir hissəsində yaranır. Şiddətli tutmalar zamanı göz qaralması, göz yaşarması, baş dönməsi, ürək bulanma, səs, işıq və qoxulara qarşı həssaslıq müşahidə edilir.\nAlkoqol, aclıq, doğru tərtib edilməyən pəhriz, az yemək, az su qəbulu, ağır fiziki iş, uzun müddət yol getmək, kəskin qoxular, , başı həddən artıq isti saxlamaq, ətirlər, güclü işıq, stres, qorxu, hormonal dərmanların qəbulu, qan dövranı pozulması bu xəstəliyi tətikləyən səbəblərdəndir.\nOnu da qeyd edək ki, hər baş ağrısı miqren deyil. Bu diaqnozun qoyulması üçün tomoqrafiya cavablarının təmiz olması, baş ağrılarına səbəb olacaq hər hansı bir amilin olmaması gərəkdir.",
        "views": "560",
        "date": "30.09.2023 11:42",
        "link": "https://musavat.com/news/her-bes-qadindan-birinde-bu-xesteliye-rastlanir_1010106.html"
    },
    {
        "title": "Prezident İlham Əliyev Beynəlxalq Astronavtika Federasiyasının prezidentini qəbul edib",
        "category": "Siyasət",
        "content": "Azərbaycan Respublikasının Prezidenti İlham Əliyev sentyabrın 30-da Beynəlxalq Astronavtika Federasiyasının prezidenti Kley Mourini qəbul edib.\nMusavat.com xəbər verir ki, dövlətimizin başçısı Azərbaycanda keçiriləcək 74-cü Beynəlxalq Astronavtika Konqresinin əhəmiyyətinə toxunaraq, bu tədbirə ev sahibliyi etməsi üçün ölkəmizin seçilməsinə görə minnətdarlığını bildirdi. Prezident İlham Əliyev Konqresin Azərbaycanda yüksək səviyyədə təşkili üçün böyük hazırlıq işlərinin görüldüyünü vurğuladı.\nDövlətimizin başçısı xeyli sayda qonağın iştirak edəcəyi bu tədbirin Azərbaycan ilə daha yaxından tanış olmaq və gələcək əməkdaşlıq planlarının müəyyənləşdirilməsi baxımından önəmli olduğunu qeyd etdi.\nKley Mouri Azərbaycana gəlməkdən məmnunluğunu bildirərək, 74-cü Beynəlxalq Astronavtika Konqresinin ölkəmizdə keçirilməsinə göstərdiyi dəstəyə görə dövlətimizin başçısına minnətdarlığını ifadə etdi, Azərbaycanın Konqresə hazırlığını yüksək qiymətləndirdi.\nKonqresin əhəmiyyətinə toxunan qonaq burada 100-dən artıq ölkədən 5 mindən çox nümayəndənin iştirakını tədbirə verilən önəmin göstəricisi kimi dəyərləndirdi. Qeyd etdi ki, bu tədbir indiyədək keçirilmiş digər konqreslərlə müqayisədə iştirakçıların sayı və tərkibi baxımından eyni səviyyədədir, hətta bəzi göstəricilərə görə onlardan da üstündür.\nBeynəlxalq Astronavtika Federasiyasının prezidenti bildirdi ki, bu tədbir təqdim ediləcək elmi məqalələrin sayına görə də ən önəmli konqreslərdən biri olacaq. Belə ki, Konqresə 3600-dək elmi məqalə təqdim ediləcək.\nBu tədbir çərçivəsində BMT-nin Kosmik Fəza Məsələləri İdarəsinin və Beynəlxalq Astronavtika Federasiyasının birgə təşkilatçılığı ilə “Sosial və iqtisadi faydalar naminə kosmik texnologiyalar” adlı seminarın və Kosmik Nəsil Məşvərət Şurasının Kosmik Nəsil Konqresinin də keçirildiyi bildirildi.\nSöhbət zamanı Bakı şəhərinin və Konqres Mərkəzinin bu mötəbər beynəlxalq tədbirə yüksək səviyyədə hazırlığı xüsusi qeyd olundu.",
        "views": "177",
        "date": "30.09.2023 11:40",
        "link": "https://musavat.com/news/prezident-ilham-eliyev-beynelxalq-astronavtika-federasiyasinin-prezidentini-qebul-edib_1010133.html"
    },
    {
        "title": "Eldar Mahmudov illər sonra görüntüləndi - FOTO, VİDEO",
        "category": "Ölkə",
        "content": "Sabiq milli təhlükəsizlik naziri Eldar Mahmudov bu gün uzun müddət sonra ilk dəfə görüntülənib.\nMusavat.com xəbər verir ki, o, Azərbaycanın Milli Qəhrəmanı Riad Əhmədovla vida mərasiminə qatılıb.\nBelə ki, R.Əhmədov E.Mahmudovun bacısının həyat yoldaşı olub. Mərasim Dövlət Təhlükəsizliyi Xidmətinin (DTX) Mədəniyyət Mərkəzində təşkil olunub.\nQeyd edək ki, E.Mahmudov 2004-2015-ci illərdə MTN-ə rəhbərlik edib. Uzun müddət ictimaiyyət arasında görünməyib.\nMusavat.com\n ",
        "views": "4158",
        "date": "30.09.2023 11:38",
        "link": "https://musavat.com/news/eldar-mahmudov-iller-sonra-goruntulendi-foto-video_1010132.html"
    },
    {
        "title": "Əliyev-Paşinyan görüşü ərəfəsi Qarabağa beynəlxalq missiya yollamaq cəhdi - hədəf...",
        "category": "Gündəm",
        "content": "ABŞ diplomatının “missiya” anonsu hansı məqsədə xidmət edir - Qərb barışdırmaq istəyir, yoxsa qarışdırmaq? Ekspertlər deyirlər ki...\nAzərbaycanın 44 günlük Zəfərini ötən üç il ərzində həzm edə bilməyənlər bu dəfə də narahatdırlar. Ordumuz bir günlük uğurlu antiterror tədbirləri keçirməklə, lokal zərbələr endirməklə Qarabağda himayədarlarının dəstəyi ilə kök salmış terrorçu qüvvələri param-parça etdi. İndi də ərazi bütövlüyümüzün təmin olunması əməliyyatı ayrı-ayrı ermənipərəst çevrələrin boğazında “sümük” kimi tıxanıb.\nTəəccüb doğuran budur ki, qaşınmayan yerdən qan çıxarmaq istəyənlərin qarşısında yenə də ATƏT-in Minsk Qrupunun artıq arxivə göndərilmiş həmsədrləri, Qərb dövlətləri dayanır. “ABŞ yaxın günlərdə Qarabağ üzrə beynəlxalq müşahidə missiyasının təfərrüatını razılaşdırmaq niyyətindədir”. Bunu ABŞ Dövlət Departamentinin sözçüsü Metyu Miller deyib. O qeyd edib ki, ölkəsi Azərbaycanın ev sahibliyi etməyə hazır olmasından məmnundur: “Biz yaxın günlərdə müttəfiqlərimiz və tərəfdaşlarımızla birlikdə çalışacağıq ki, bu missiyanın necə görünəcəyini dəqiq müəyyən edək. Amma son nəticədə biz masaya qayıdış görmək istəyirik”. Miller əlavə edib ki, ABŞ Azərbaycan hökumətinin sözün əsl mənasında verdiyi bəyanatı alqışlayır. Yada salaq ki, sentyabrın 27-də Prezident İlham Əliyev ABŞ Prezidentinin xüsusi nümayəndəsi, ABŞ-nin Beynəlxalq İnkişaf Agentliyinin (USAID) rəhbəri Samanta Paueri, ABŞ Dövlət katibinin Avropa və Avrasiya məsələləri üzrə köməkçisi Yuri Kimi və ABŞ Dövlət Departamentinin Qafqaz danışıqları üzrə baş müşaviri Lui Bononu qəbul edərkən rəsmi Bakının ölkəmizdə akkreditə olunmuş BMT-nin Rezident Əlaqələndirici Ofisinin yaxın zamanda Azərbaycanın Qarabağ bölgəsinə səfərinin təşkilinə hazır olduğunu bildirib. Miller hansı missiyadan danışır və hansı müddətə? Hansı ölkələrin nümayəndələrindən söhbət gedir? Oktyabrın 5-də Qranadada (İspaniya) liderlərin “beşli” sammiti ərəfəsi bu missiyanın Azərbaycan üçün önəmi və sülh prosesinə mümkün təsiri. Rusiyalı tanınmış analitik və hərbi ekspert İqor Korotçenko deyib ki, Oərb (ABŞ və AB) bu yolla Bakını öz missiyasının girovuna çevirmək və regionda hərbi məğlubiyyətə uğramış separatçıların qalıqlarını dəstəkləmək istəyir. “Nə Rusiya, nə də Azərbaycan Cənubi Qafqazda guya diplomatik və humanitar missiya adı altında xarici kəşfiyyat və təxribatçıların olmasında qəti maraqlı deyil. Eyni şey Avropa İttifaqı və ABŞ-dən olan hərbi kontingentlərə də aiddir”, - deyə o vurğulayıb. Ekspertlər nə düşünür, belə bir təhlükə varmı?\nPolitoloq Məhəmməd Əsədullazadə bildirdi ki, ABŞ-nin Beynəlxalq missiyanı Qarabağa göndərmək istiqamətində siyasətinin əsasında Qarabağda Rusiya sülhməramlı qüvvələrinin fəaliyyətini izləmək və Azərbaycanın Qarabağ ərazisində fəaliyyətinə maneə yaratmaq siyasəti dayanır: “Artıq ermənilər özləri könüllü çıxıb gedir. ABŞ beynəlxalq missiya təşkil etməklə, buraya Fransa və Qərbin ermənipərəst dairələrini buraya cəlb etmək istəyir. Sonra Qarabağdan gedən ermənilərə yüksək vəsait ayırmaqla onları Qarabağda yenidən qaytarmaq planı var. Bunun ardınca isə regionda missiya adı altında qalmaq... Nəticədə Rusiya sülhməramlı qüvvələrinin çıxarılmasına nail olduqdan sonra regionda yarım hərbi missiya ilə qalaraq ermənilərə ”status\" tələb etməklə bağlı mövqeyini saxlamaq kimi çox məkrli plan var\". Ancaq ekspert əmindir ki, Azərbaycan Qarabağa məhz BMT çərçivəsində monitorinq qrupunu buraxacaq: “Digər ölkələrin humanitar missiya adı ilə Qarabağa daxil olması milli təhlükəsizliyimiz təhdid edir. ABŞ erməni lobbisinin təsiri ilə bunu etməklə regionda növbəti problemi körükləyə bilər. Əgər ermənilər özləri könüllü çıxıb gedirsə, onları məcburi geri qaytarmaq proqramı onların hüquqlarını pozacaq. Hesab edirəm ki, Azərbaycan buna icazə verməyəcək. Ümumiyyətlə, hazırda diqqət Azərbaycan və Ermənistan arasında sülh müqaviləsinin bağlanması istiqamətində danışıqlar gedir. Bu ərəfədə Ermənistanda rəvanşist açıqlamalar verilir. ABŞ regionda sülh üçün çalışırsa, erməni cəmiyyəti ilə işləməli və belə bir siyasətə son verilməsini tələb etməlidir. Qeyd edim ki, Ermənistanla Azərbaycan arasında danışıqlar prosesi başlayır. Sülh müqaviləsinin bağlanması istiqamətində danışıqlar aparılacaq”. M.Əsədullazadə Brüsseldə Azərbaycan və Ermənistan rəhbərliyinin keçirdiyi görüşünün davamı olaraq Qranadada baş tutacaq danışıqları həlledici sayır. Hesab edir ki, bu görüş ərəfəsi ABŞ Qarabağ məsələsini gündəmə gətirməklə rəvanşistərin əllərinə oynayır: “İlk növbədə proses iki ölkə arasında sülh müqaviləsinin bağlanmasına yönəlməlidir. Əsas budur. Əgər, bu istiqamətdə çalışmasa regionda siyasəti uğurlu olmayacaq”.\nTəhlükəsizlik eksperti İlham İsmayıl “ABŞ və onun müttəfiqlərinin müşahidə missiyasında israrlı görünməsinin əsasında nə dayanır? Kosovo variantımı?”-suallarına cavab axtarmağı vacib sayır. Onun sözlərinə görə, Kosovonu tərk edənləri də Qərb beynəlxalq təminat adı ilə geri qaytarıb Kosovonu müstəqil dövlət kimi  tanıdı: “Qarabağdakı mövcud vəziyyət Kosovo ilə eyni olmasa da, Qərbin müşahidə missiyasının xoşməramlı olması şübhəlidir. Azərbaycan Bakıda fəaliyyət göstərən BMT nümayəndəliyinin rezident-kordinatorunun müşahidə missiyasını həyata keçirməsinə etiraz etmədiyini bildirib, amma görünür bu format ABŞ-ni qane etmir və daha geniş heyətlə fəaliyyətə başlamağı planlaşdırır. Əgər Azərbaycan dövlət strukturları hələ Xankəndidə və Rusiya sülhməramlılarının hələlik nəzarət etdikləri digər ərazilərdə fəaliyyətə başlamayıblarsa, müşahidə missiyası nəyi müşahidə etmək istəyir? 24 saatlıq lokal əməliyyat bitib, tərksilah prosesi gedir, erməni əhalisinin nümayəndələri ilə humanitar və digər məsələlərlə əlaqədar görüşlər keçirilir, separatçı rejim özünü buraxdığını elan edib. Qarabağ ermənilərini köçməyə biz deyil, məhz erməni ”başbilənlər\" özləri məcbur edir ki, Azərbaycanı yalançı “etnik təmizləmə”də ittiham edib beynəlxalq məhkəməyə versinlər və sairə. Azərbaycan dövlət strukturlarının Xankəndi və ətrafında fəaliyyəti isə hələlik rəsmən mövcud deyil. Kənardan humanitar yardım müxtəlif qurumların simasında davam edir. Yaxşı olar ki, müşahidə missiyası qanunsuz erməni silahlı qüvvələrinin tərksilah edilməsini müşahidə edəydi, çünki sonuncu əməliyyatın baş vermə səbəbi onlarla bağlı olub\". İ.İsmayıl Moderator.az-a bildirib ki, Azərbaycan qərəzsiz müşahidə missiyasından çəkinmir, əksinə, onların obyektiv mövqe tutmaqla ermənilərə göstərdiyi humanitar yardımlara, perspektivdə isə tam təhlükəsizliklərinin təmin edildiyinə, hüquqlarının qorunmasına şahidlik etməsini istəyir: “Təəssüf ki, Samanta Pauer Gorusda müsahibə verərkən Azərbaycanı ittiham edəcək sübutlar axtardığını və perspektivdə ABŞ Prezidenti Baydenə məruzə edib hansı qərarların qəbul ediləcəyindən danışır. Hər zaman olduğu kimi indi də Qərb mediası ”etnik təmizləmə\"dən danışır, Ermənistan ərazisinə daxil olmuş Qarabağ ermənilərindən müsahibə alıb,  onların yalanlarını tirajlayırlar. Biz Qərbin bu ikili standartlarına adət etmişik, bizim üçün yenilik deyil... Azərbaycan üçün ilin sonunadək həqiqətən fürsət zamanıdır. Üç ay ərzində Azərbaycan Qarabağın erməni əhalisinə humanitar yardımlarını genişləndirməli və sosial proqramlarını elan edib, həm də Azərbaycan Konstitusiyası çərçivəsində hüquqlarınının qorunduğunu praktiki şəkildə həyata keçirməlidir. Azərbaycan Respublikası Əmlak Komitəsinin tezliklə Xankəndidə fəaliyyətə başlayıb yerli əhalinin əmlaklarını qeydiyyata alması ilk addımlardan olmalıdır. Açığını deyək ki, hazırda erməniləri daha çox əmlakları, evləri, bir sözlə şəxsi mülkiyyətləri düşündürür. Sabah bir erməninin əmlakına qanuni sahib olduğu və onu satdığı nümunə olaraq çox tərəddüdləri aradan qaldıracaq. Biz bunu zamanında -Birinci Qarabağ müharibəsində də görmüşük və ermənilər mülkiyyətləri ilə bağlı özlərinin qərar verdiyini biləndə situasiya tamam dəyişəcək, o zaman yalançı “etnik təmizləmə” keçməyəcək...\"  Ekspert əmindir ki, beynəlxalq müşahidə missiyası bizim üçün problem yarada bilməz: “Əlbəttə, missiyanın azsaylı tərkibi və fəaliyyət müddəti Azərbaycanla razılaşdırılmalı və heç bir hərbi strukturun daxil olmasına imkan verməməliyik. Qeyd edək ki, Rusiya hərbi kontingenti də Qarabağda qaldığı müddətdə oraya başqa ölkənin hərbi heyətinin daxil olmasına etiraz edəcək. Beynəlxalq müşahidə missiyasının yekun rəyinin bizim üçün müsbət və ya mənfi məzmun daşımasından asılı olmayaraq  nə siyasi, nə də hüquqi xarakteri yoxdur”. İ.İsmayıl bu fikirdədir ki, yekun mərhələyə daxil olan Qarabağ məsələsi yalnız Azərbaycanı deyil, dünyanı da rahatlatdı: “Müşahidə missiyaları, hansısa bəyanatlar erməni gözündən pərdə asmaq üçündür, sadəcə, bu pərdə arxasından onların bir daha Azərbaycan torpaqlarına baxa bilməsinə imkan verilməməlidir”.\nErmənişünas alim Qafar Çaxmaqlı isə “Yeni Müsavat”a bildirdi ki, Qarabağda Rusiya sülhməramlılarının nəzarət zonasında Azərbaycanın antiterror əməliyyatlarından sonra Ermənistanın sülh məsələsinə daha konstruktiv yanaşması gözlənilir və Ermənistanfakı siyasi analitiklər Paşinyanın Qranadaya hazırlıqlı gedəcəyini düşünürlər: “Görüş ərəfəsində ABŞ dövlətinin önəmli siyasi xadimlərinin Azərbaycan təmasları da göstərir ki, proses nəzarətdə saxlanılır və Qərb məsələnin həllində əvvəlki təşəbbüslərdən daha maraqlı görünür. Qarabağa missiyanın göndərilməsi məsələsi də gündəmə gələ bilər və bundan ən azından Azərbaycan narahat olmamalıdır. Biz bölgədə heç bir beynəlxalq qanunları pozmuruq və əgər Qarabağ bölgəsindən ermənilər könüllü şəkildə çıxıb gedirlərsə, qərblilərə də anlaşılcaqdır ki, bu münaqişənin həllinə, Ermənistanla Azərbaycan arasında münasibətlərə müsbət təsir göstərəcək. Biz bu missiyanın hansı xarakterli olduğu üzərində çox da baş sındırmamalıyıq”. Politoloqun sözlərinə görə, ABŞ dövlətinin kəşfiyyat aparmaq, məlumat toplamaq imkanları məhdud deyil ki, bu iş üçün bəhanə edib hansısa misdoyanı yaratsın: “Əsas sülh prosesinə ediləcək təsirlər hesaba alınmalıdır. İndiki halda bu prosesi tormozlayan Ermənistan idi və hansısa yollarla Qarabağda yaşayan erməni əhaliyə ”haqlar\" almaq və onların “təhlükəsizlik mexanizmləri” barədə miflər uydururdu. Bu məsələ artıq yoxdur. İndi sülh prosesini irəli aparmaq üçün 3 ildən bəri Ermənistanın komunokadiyaların açılması ilə bağlı dirənişi aradan qaldırılmalıdır. Hər halda Amerika Zəngəzur koridoru məsələsində tərcihini etməlidir. İran , yoxsa Ermənistan? Bizi qarşıda siyasi sürprizlər gözləyə bilər\".\nABŞ və Avropanın növbəti missiya oyunbazılığını davam etdirdiyi günlərdə Azərbaycan polisinin Xankəndi və digər ərazilərdə asayişi təmin etməsini, Azərbaycan ordusunun terrorçuluğun son izlərini təmizləməklə bağlı ayıq-sayıq hərəkətlənməsini müşahidə etmək qürurvericidir. Hərbi Qənimətlər Parkına yeni eksponatlar gətirilir, yad torpağında qanunsuz məskunlaşan ermənilər dinc şəkildə çıxıb gedirlər, nə missiyabazlıqdır?! Nəhayət, ABŞ diplomatının “missiya” anonsu hansı məqsədə xidmət edir, Qərb barışdırmaq istəyir, yoxsa qarışdırmaq?\nE.PAŞASOY,\n“Yeni Müsavat”",
        "views": "1386",
        "date": "30.09.2023 11:30",
        "link": "https://musavat.com/news/eliyev-pasinyan-gorusu-erefesi-qarabaga-beynelxalq-missiya-yollamaq-cehdi-hedef_1010131.html"
    },
    {
        "title": "Səfirliyimizə terror hücumunun istintaqı bitir - Bakını qane edəcək hökm",
        "category": "Siyasət",
        "content": "Çingiz Qənizadə: “Məhkəmə İran siyasi hakimiyyətinin tapşırığına uyğun qərar qəbul edəcək”\nAzərbaycan-İran münasibətlərində “nisbi sakitlik” dövrüdür. İkitərəfli münasibətlərin tam həcmdə normallaşması isə ötən il yanvarın 26-da Tehrandakı səfirliyimizə edilən terror hücumu ilə bağlı məhkəmənin necə bitəcəyi ilə birbaşa bağlıdır. Rəsmi Bakının bu xüsusda dəfələrlə səsləndirdiyi haqlı tələb və şərti yerində qalır: terrorçu Yasin Hüseynzadə və terrorun təşkilatçısı layiqli cəzasını almalı, diplomatik nümayəndəliyimizin təhlükəsizliyinə ən yüksək səviyyədə zəmanət verilməlidir.\nBu arada bəlli olub ki, Tehran prokuroru ittihamnamədə Azərbaycan səfirliyinə hücum edən şəxsin ən ağır cəzaya məhkum edilməsini istəyib. Bunu İran Ədliyyə Nazirliyinin sözçüsü Məsud Satayişi deyib. Onun sözlərinə görə, ittihamnamə məhkəməyə göndərilib. “Ən ağır cəza”, yəni nə? Azərbaycanı hansı cəza qane edəcək? İran qətlə yetirilən səfirlik əməkdaşına təzminat ödəyəcəkmi?  \nDigər tərəfdən, rəsmi Tehran bu qədər aşkar dəlil-sübut ortada ola-ola, 8 aydır istintaqı niyə yekunlaşdıra bilmir? Bu qədər müddət kifayət deyilmi? Əlavə edək ki, az öncə Azərbaycan Prezidentinin köməkçisi Hikmət Hacıyev İrandan müsbət siqnallar aldığını demişdi.\nBəzi ekspertlər hesab edir ki, edam hökmünün verilməsi ehtimalı çoxdur. İranda terror və narkotik maddələrin qanunsuz dövriyyəsilə məşğul olanlara qarşı bir qayda olaraq edam hökmü çıxarılır. Bu mənada səfirliyimizə hücum edən şəxsə münasibətdə də edam hökmünün çıxarılacağı ehtimalı böyükdür. Bununla belə ekspertlər onu da bildirirlər ki, həmin şəxsi edam etməklə Azərbaycanın qaldırdığı sualların bir çoxu cavabsız qalacaq. İran sadəcə olaraq, Azərbaycan tərəfinə cinayət işinin gedişilə bağlı özlərinin məsləhət bildikləri məlumatları verməklə kifayətlənib. Bundan başqa, həmin cinayət işi terror hücumu kimi qiymətləndirilmir. Tehran hakimiyyəti bu hadisəni məişət zəminində baş vermiş cinayət kimi qələmə verir. Ona görə də Azərbaycan cəmiyyəti üçün məsələ şübhəli olaraq qalır. Edam hökmü verilərsə, bu şübhələrin, bir çox sualların cavabını həmin şəxs özü ilə aparmaqla məhv edəcək.\nÇingiz Qənizadə\nDemokratiya və İnsan Hüquqları Komitəsinin sədri, hüquq üzrə fəlsəfə doktoru Çingiz Qənizadə mövzu ilə bağlı “Yeni Müsavat”a dedi ki, İran-Azərbaycan münasibətlərində, doğrudan da, nisbi sakitlikdir: “Amma bu nə qədər davam edəcək, bunu zaman göstərəcək. Çünki İran tərəfi heç vaxt Azərbaycana qarşı səmimi davranış nümayiş etdirməyib. Həmişə Azərbaycanın uğurlarını, müstəqilliyini, inkişafını qəbul edə bilməyiblər. O baxımdan, 30 il işğalçı orduya, işğalçı dövlətə dəstək veriblər. Separatçı rejimlə əlbir olaraq işğal olunmuş ərazilərimizin talan olunmasında bu və ya digər formada iştirak ediblər. Təbii ki, İranın Azərbaycana bu cür düşmən mövqeyi Azərbaycanın İrandakı səfirliyinə xain hücumu və bu hücumun açıq-aşkar müəyyən strukturların gözü qarşısında onların bilavasitə müşayiətilə edildiyinin şahidi olduq. Çünki onların güc strukturları, polis və digər əməkdaşları uzaqdan, kənardan baxaraq sanki terrorçuya şərait yaradırdılar ki, istənilən nəticəni əldə etsin. Nəticə isə səfirlik əməkdaşlarının güllələnməsi, öldürülməsi, yaxud da binanın yandırılması idi. Amma şükür ki, qəhrəman səfir əməkdaşlarımızın səyi nəticəsində onların bu çirkin niyyətləri reallaşa bilmədi. Səkkiz aydır ki, istintaq gedir. Əslində açılmayan cinayətlər olduqda istintaqın uzanması başa düşüləndir. Amma burada cinayətkar elə həmin dəqiqə həbs edildi. İstintaqın bu qədər aparılması doru deyil. Cinayətkar, terrorçu  hazırda həbsdədir. Onun hərəkəti terror aktı idi. Amma bundan sonra da İranın Azərbaycana qarşı münasibəti dəyişmədi. Bəyanatlar, ultimatumlar, sərhədlərimizə qoşun yeridilməsi, Ermənistanın mövqeyini ermənidən daha kəskin formada verilən xəbərdarlıqlar xüsusi qeyd edilməlidir. Amma sonda geri çəkilməli oldular. Biz bunu görürdük ki, onlar sadəcə hədə-qorxu gəlməklə bunu edirdilər. Prezidentin, bu il sentyabrın 20-də Qarabağdakı lokal antiterror tədbirlərinin bitən kimi, atəşkəs elan olunan kimi müraciətində qeyd olunduğu kimi, heç kim bizimlə hədə-qorxu dili ilə danışa bilməz. Bu həm də İrana, Fransaya bir mesaj idi”.\nHüquq müdafiəçisi onu da əlavə etdi ki, istintaq dövründə də Azərbaycan hüquq-mühafizə orqanlarına kifayət qədər məlumat vermədilər: “Amma nə edək, iş məhkəməyə göndərilib və bizə İran Ədliyyə Nazirliyinin sözçüsü tərəfindən verilən bəyanata  görə İran Prokurorluğu Yasin Hüseynzadəyə ən ağır cəzanın verilməsini tələb edib. İran qanunvericiliyini bilmirəm, hansı cəzalar tətbiq edilir. Amma İranda qanunların daha sərt olduğunu bilirik. Bir çox hallarda heç bir ciddi əsas olmadan edam hökmü çıxarılır. Amma belə bir terrorçuya hansı cəzanı çıxaracaqlar, onu zaman göstərəcək. Hesab edirəm ki, bu addım iki dövlət arasında düşmənçiliyin yaranması, diplomatik xidmətlərlə bağlı beynəlxalq konvensiyanın tələblərinin pozulması və iki ölkə arasında diplomatik münasibətlərin kəsilməsinə gətirib çıxaran hərəkətlərə görə ən ağır cəza dedikdə onlar nəyi nəzərdə tuturlar?! Hər hala biz həmişə onların verdikləri sözün  arxasında durmadıqlarının şahidi olmuşuq. Görək, bu məsələdə nə baş verəcək. Onu da unutmaq olmaz ki, Yasin Hüseynzadə həbs edildikdən dərhal sonra onu psixiatrik xəstəxanaya yerləşdirdilər, guya o, xəstədir. Məhkəmənin nə qərar verəcəyini öncədən deyə bilmərəm, amma bildiyim odur ki, məhkəmə İran siyasi hakimiyyətinin tapşırığına uyğun qərar qəbul edəcək. Qaldı ki, kompensasiya məsələsinə, bu, İranın səmimiyyətindən asılıdır. Orada həlak olan, yaralanan qəhrəmanlarımız - səfirliyin əməkdaşları var. Onlara hansısa formada İran dövlətinin həm hüquqi, həm də mənəvi borcudur. Hesab edirəm ki, onlar bu addımı atmaqla Azərbaycan münasibətlərinin nisbi sakitlikdən daha da yaxına keçməsinə şərait yarada bilərlər”.\nAfaq MİRAYİQ,\n“Yeni Müsavat”",
        "views": "980",
        "date": "30.09.2023 11:30",
        "link": "https://musavat.com/news/sefirliyimize-terror-hucumunun-istintaqi-bitir-bakini-qane-edecek-hokm_1010105.html"
    },
    {
        "title": "Erməni faşizmi üzərində Bakının “Nürnberq prosesi” - niyə də olmasın?",
        "category": "Son xəbər",
        "content": "“Səfirlər, beynəlxalq təşkilat rəsmiləri separatçıların Azərbaycan xalqına qarşı törətdikləri soyqırım cinayətlərini canilərin öz dillərindən eşidə bilərlər”\nAzərbaycanın bətnindəki “arsax” adlı “qarayara”, nəhayət, kəsilib atıldı. Qalır, onun yerini yaxşıca “dezinfeksiya” edib sağaltmaq və bir daha yaranmasına imkan verməmək. Bundan ötrü isə bir sıra “profilaktik” tədbirlərə ehtiyac var. Təbii ki, cinayətkar separatçı-xuntaçıların üzdə gedənlərin layiqli cəzaya çatdırılması o sırada öndə gəlir. Artıq Ruben Vardanyan, Vaqif Xaçatryan Bakı təcridxanalarının sakinləridir. Davamı da gələcək.  Bəs bu quldurların istintaqı və mühakiməsi necə aparılacaq, ayrı-ayrılıqda, yoxsa... \n“Mənə elə gəlir ki, bu, ayrıca məhkəmə olmayacaq, Nürnberq məhkəməsinə bənzər bir proses olacaq. Harada ki, mahiyyətcə faşist mahiyyəti daşıyan ”miatsum\" layihəsini ideoloji cəhətdən əsaslandıran, onu daha sonra həm də etnik təmizləmə şəklində reallaşdıran sexakronizm ideologiyası mühakimə olunacaq. Ona görə də beynəlxalq hüquqşünasların iştirakı ilə bu ideologiya açıq şəkildə lənətlənməlidir\".\n“Yeni Müsavat”ın məlumatına görə, bunu sabiq xarici işlər naziri Tofiq Zülfüqarov Minval.az-a deyib.\nOnun sözlərinə görə, söhbət təkcə Azərbaycana qarşı aqressiv hərəkətlərdən deyil, eyni zamanda Ermənistana və onun diasporunda hakim olan bir ideologiyanın həyata keçirilməsindən gedir: “Bu, həmin ideologiyanı məhkəməyə çıxarmaq üçün bir səbəbdir. Və bu məhkəmə onların bütün həyatlarının layihəsinə siyasi nöqtənin qoyulması demək olacaq. Bu sistemin əməli şəkildə sökülməsi gözümüzün qabağında gedir, görürük ki, onlar hər şeylərini itirərək, baş verənləri ”soyqırım\" adlandıraraq dünya ictimaiyyətini aldatmağa çalışırlar\".\nTofiq Zülfüqarovun təklifi reallaşa, məhkəmə prosesləri Bakıdakı Qərb ölkələrin səfirliklərindən nümayəndələr də dəvət olunmaqla birləşdirilə bilərmi?\nAG Partiya sədri Tural Abbaslı “Yeni Müsavat”a deyib ki, Ruben Vardanyan və digər separatçıların birgə mühakiməsi və prosesin açıq keçirilməsi olduqca vacibdir: “Beynəlxalq təşkilatların, Azərbaycanda fəaliyyət göstərən səfirliklərin nümayəndələrinin də iştirak etdiyi açıq bir proses keçirmək lazımdır. Çünki bu adamların Azərbaycanın beynəlxalq səviyyədə tanınan sərhədləri daxilində separatçılıq edib, sülh və insanlıq əleyhinə cinayətləri maliyyələşdirməklə, bu cinayətlərin bilavasitə törədilməsini təşkil edib və iştirak ediblər. Burada Xocalı soyqırımından, yüzlərlə qəsəbə və kəndlərin talan olumasından, əhalinin etnik təmizləməsindən, tarixi abidələrin, qəbiristanlıqların dağıdılmasında və digər insanlıq əleyhinə cinayətlərdən söhbət gedir”.\nPartiya sədri deyib ki, bu adamların əməllərini sübut edən fakt və dəlillər var: “Bu adamların əməllərini təsdiqləyən videokadrlar belə var. Əminəm ki, hüquq mühafizə orqanları istintaq zamanı əlavə fakt və dəlillər aşkar ediblər. İmkan olsa, bu adamların məhkəmə prosesləri onlayn rejimdə canlı yayınlanmalıdır ki, heç kəsdə ittiham olunduqları cinayətləri törətməkdə şübhə qalmasın. 2-ci Dünya müharibəsi dönəmində yəhudilərə qarşı cinayətlər törətmiş nasistləri 70-ci, 80-ci, hətta 2000-ci ildə həbs edib İsrailə aparır, onların üzərində açıq məhkəmə prosesi keçirirdilər. İsrail televiziyaları bu prosesləri birbaşa yayımlayırdı. Beynəlxalq media quruluşları da nasistlərin üzərindəki açıq məhkəmə proseslərinə dəvət olunurdular. Eynilə Azərbaycana, Azərbaycan xalqına qarşı soyqırım cinayətləri törətmiş, belə cinayətlərin törədilməsini maliyyələşdirmiş şəxslər də açıq məhkəmə prosesində mühakimə olunmalı və cəzaya çatdırılmalıdırlar”.\n“Konstitusiya” Araşdırmalar Fondunun rəhbəri Əliməmməd Nuriyev “Yeni Müsavat”a deyib ki, həbs olunan şəxslərin Azərbaycanda terrorun maliyyələşməsi, soyqırım törədilməsi cinayətlərini törətmələrinə əsaslı şübhələr var: “Şübhəsiz ki, həbsə alınan separatçıların məhkəməsi açıq olacaq. Sülh və insanlıq əleyhinə cinayətlərin cəlbetmə müddəti yoxdur. Nə vaxt ki, hərbi canilər, bu qəbildən olan cinayətləri törətmiş şəxslər saxlanılırlar, onlara əməllərinə görə ittiham da o zaman irəli sürülür. Bu adamlar cinayətləri ayrı-ayrı Azərbaycan ərazilərində törətsələr də, vahid niyyətə xidmət edib - Azərbaycan xalqına qarşı soyqırım törətməklə Azərbaycan torpaqlarını ələ keçirmək. Ona görə də bu adamları birgə mühakimə etmək, eyni müttəhimlər kürsüsündə əyləşdirmək mümkündür”.\nƏliməmməd Nuriyev deyib ki, separatçılar üzərində keçiriləcək açıq prosesdə hər kəs kimi beynəlxalq təşkilat, səfirlik nümayəndələri iştirak edə bilərlər: “Beynəlxalq təşkilat, səfirlik nümayəndələrinin Azərbaycanda keçirilən məhkəmə proseslərində iştirak etmə praktikası var. İstədikləri vaxt, istədikləri şəxsin məhkəməsində iştirak edə bilirlər. Ümid edirəm ki, 30 il müddətində Azərbaycan torpaqlarını işğal altında saxlayan, Xocalı, Meşəli və digər əzəli Azərbaycan torpaqlarında soyqırım cinayətləri törədən, belə cinayətləri maliyyələşdirən şəxslərin üzərindəki məhkəmə prosesini izləmək də onlar üçün maraqlı ola bilər. Özləri prosesi müşahidə etməklə müttəhimlərin Azərbaycan xalqına qarşı törətdikləri soyqırım cinayətlərini canilərin öz dillərindən eşidə bilərlər. Bu həm də onların təmsil etdikləri dövlət və beynəlxalq təşkilatların yalnış qərarlar verməsinin qarşısını ala bilər”.\nƏliməmməd Nuriyev bildirib ki, Azərbaycan dövləti 30 il ərzində beynəlxalq təşkilatlarda haqlı mövqeyini təsbit edib, BMT Azərbaycan ərazilərinin işğal olunmasını təsdiqləyən qətnamələr çıxarıb: “30 il qətnamələr icra olunmadı, 1 milyona yaxın qaçqın və köçkünlər çox acınacaqlı vəziyyətdə yaşamalı oldular. İtkin və əsir götürülənlərdən hələ də qaytarılmayanları var. Bu illər ərzində susan ABŞ, Fransa, Almaniya  rəsmiləri indi separatçıların, insanlıq əleyhinə cinayət törətmişlərin müdafiəsinə qalxırlar. Bundan çəkinməli, gəlib açıq məhkəmə prosesində iştirak etməklə azərbaycanlılara qarşı etnik təmizləmə aparmış, belə təmizləmələrin aparılmasını təşkil etmiş, maliyyələşdirmiş şəxslərin üzərindəki məhkəməni izləməlidirlər. İnanıram ki, bundan sonra bu şəxsləri müdafiə etməkdən çəkinəcəklər”.\nElşən MƏMMƏDƏLİYEV,\n“Yeni Müsavat”",
        "views": "531",
        "date": "30.09.2023 11:23",
        "link": "https://musavat.com/news/ermeni-fasizmi-uzerinde-bakinin-nurnberq-prosesi-niye-de-olmasin_1010130.html"
    },
    {
        "title": "Meşədən mal-qara oğurlayanlar həbs edilib",
        "category": "Kriminal",
        "content": "Lənkəran rayonunun Siyablı, Əşlə, Təngivan və digər kəndlərinin ərazisindəki meşə massivindən ayrı-ayrı vaxtlarda müxtəlif vətəndaşlara məxsus mal-qaranın oğurlanması ilə bağlı polisə məlumat daxil olub.\nDaxili İşlər Nazirliyindən Musavat.com-a bildirilib ki, daxil olmuş müraciətlər əsasında Lənkəran Şəhər Rayon Polis Şöbəsinin əməkdaşlarının keçirdikləri əməliyyat-axtarış tədbirləri nəticəsində həmin oğurluq əməllərini törətməkdə şübhəli bilinən Lerik rayon sakinləri Ələddin Sultanov, qohumu İlkin Sultanov və Lənkəran rayon sakini, əvvəllər məhkum olunmuş Rasim Babayev saxlanılıblar. Araşdırma zamanı məlum olub ki, onlar əvvəlcədən əlbir olaraq meşəlik ərazidən ayrı-ayrı vaxtlarda ümumilikdə 17 vətəndaşa məxsus 20 baş iribuynuzlu heyvanı oğurlayıblar. Oğurladıqları mal-qaranı Salyan, Cəlilabad və Masallı rayonlarının ərazisindəki heyvan bazarlarına apararaq orada satıblar. Hər üç şəxs barəsində məhkəmənin qərarı ilə həbs qətimkan tədbiri seçilib.\nFaktlarla bağlı araşdırma aparılır. Hazırda onların digər analoji cinayət əməllərinin olub-olmadığı araşdırılır.",
        "views": "363",
        "date": "30.09.2023 11:18",
        "link": "https://musavat.com/news/meseden-mal-qara-ogurlayanlar-hebs-edilib_1010104.html"
    },
    {
        "title": "Qarabağı tərk edən ermənilərə qarşı pis rəftar halları olubmu?- BMT açıqladı",
        "category": "Dünya",
        "content": "\"Birləşmiş Millətlər Təşkilatı (BMT) Azərbaycanın Qarabağ bölgəsini öz istəkləri ilə tərk edərək Ermənistana köçən erməni sakinlərə qarşı pis rəftarla bağlı heç bir fakt qeydə almayıb\".\n“Report” “Anadolu” agentliyinə istinadən xəbər verir ki, bunu BMT-nin Qaçqınlar üzrə Ali Komissarlığının Ermənistandakı nümayəndəsi Kavita Belani BMT-nin Cenevrə ofisinin həftəlik mətbuat konfransında onlayn çıxışı zamanı bildirib.\n“Bilirəm ki, indiyədək heç bir insident, pis rəftar halları ilə bağlı heç bir fakt yoxdur. Bu, uzun yoldur, tıxaclar insanlar üçün çətinlik yaradır. Lakin azərbaycanlılar tərəfindən pis rəftar halları qeydə alınmayıb”, - o deyib.\nBMT nümayəndəsinin sözlərinə görə, bir həftədən az müddətdə 88,7 mindən çox insan Qarabağı tərk edərək Ermənistana gedib.",
        "views": "586",
        "date": "30.09.2023 11:17",
        "link": "https://musavat.com/news/qarabagi-terk-eden-ermenilere-qarsi-pis-reftar-hallari-olubmu-bmt-aciqladi_1010128.html"
    },
    {
        "title": "Ölkə vətəndaşı olmayanların Azərbaycandan təzminat tələbi - yeni erməni hiyləsi",
        "category": "Siyasət",
        "content": "  Hüquqşünas: “Ermənistanın bu yalanları da ayaq tutmayacaq və ifşa olunacaq, Azərbaycan köç prosesinə ciddi nəzarət edir, Laçın yolundakı nəzarət buraxılış məntəqəsində bizim müvafiq qurumlar qeydiyyat aparır”\nAzərbaycanda milliyyətindən, dinindən, dilindən, irqindən və digər mənsubiyyətindən asılı olmayaraq hər bir vətəndaşın, o cümlədən Qarabağda yaşayan erməniəsilli vətəndaşların hüquq və azadlıqlarının səmərəli müdafiəsi istiqamətində kompleks tədbirlər həyata keçirilməkdədir.\nBu barədə Azərbaycanın İnsan Hüquqları üzrə müvəkkili (ombudsman) Səbinə Əliyevanın Qarabağda yaşayan erməniəsilli vətəndaşların hüquq və azadlıqlarının təmini və müdafiəsi ilə bağlı 29 sentyabrda verdiyi açıqlamada deyilir. Ombudsman qeyd edib ki, demokratik, hüquqi, dünyəvi dövlət olan Azərbaycan Respublikası bu il sentyabrın 19-20-də həyata keçirilmiş lokal xarakterli antiterror tədbirləri nəticəsində uzun illər ərzində vətəndaşların hüquq və azadlıqlarının təmininə ciddi təhdid yaradan halları aradan qaldırmaqla beynəlxalq hüquqla tanınan ərazisi üzərində öz suverenliyini tam təmin edib.\nAçıqlamada həmçinin bildirilib: “Azərbaycanda milliyyətindən, dinindən, dilindən, irqindən və digər mənsubiyyətindən asılı olmayaraq hər bir vətəndaşın, o cümlədən Qarabağda yaşayan erməniəsilli vətəndaşların hüquq və azadlıqlarının səmərəli müdafiəsi istiqamətində kompleks tədbirlər həyata keçirilməkdədir. Azərbaycan Respublikasının İnsan Hüquqları üzrə müvəkkili olaraq, Qarabağda yaşayan erməniəsilli vətəndaşlarımızın milli qanunvericilikdə və beynəlxalq sənədlərdə təsbit edilmiş hüquq və azadlıqlarının təmini və müdafiəsi daim diqqət mərkəzindədir. Bildirmək istərdik ki, hər bir vətəndaşımız kimi, Qarabağda yaşayan erməniəsilli vətəndaşlarımız da hüquq və azadlıqlarının təmini məsələsi ilə bağlı hər hansı problemlə üzləşərsə, 24/7 rejimində fəaliyyət göstərən ”916\" Çağrı Mərkəzi, təsisatın telefon nömrəsi, eləcə də sosial şəbəkə hesabları vasitəsilə və elektron qaydada ombudsmana müraciət edə bilərlər\".\nAzərbaycan vətəndaşlığını qəbul etmək istəməyən erməni sakinlərin Qarabağdan Ermənistana könüllü köçü isə davam edir. İki xalq arasında düşmənçiliyin bitməsində maraqlı olmayan xaricdəki məlum məkrli güclər və mərkəzlər erməni radikal-revanşistlərlə birləşərək bunu utanmazcasına “etnik təmizləmə” kimi qələmə versələr də, gerçək, əlbəttə ki, bunun əksini deyir.\n“Artsaxa qarşı aparılan genişmiqyaslı müharibə nəticəsində insanların zorla köçürülməsi və mülkiyyət hüquqlarının pozulması ilə bağlı Avropa İnsan Haqları Məhkəməsinə yüz minlərlə iddia təqdim olunacaq ki, bu da özündə Azərbaycandan təzminat tələblərini ehtiva etməlidir. Biz indi faktları toplayırıq”. “Yeni Müsavat” xəbər verir ki, bunu isə erməni hüquqşünas Siranuş Saakyan deyib.\n“Avropa Məhkəməsinə yüz minlərlə şikayət...” Bu axçi nə çərənləyir görəsən? Qarabağda heç 50 min erməni yaşamayıb. Yaşayanların da çoxu işğal dövründə başqa ölkələrdən qanunsuz olaraq ərazimizə köçmüş ermənilər deyilmi?\nİkincisi, heç vaxt Azərbaycan vətəndaşı olmayanlar Azərbaycandan necə təzminat tələb edə bilərlər? Bəllidir ki, Qarabağdan gedənlər ya Ermənistanın və ya  Rusiyanın pasportunu daşıyır, ya da artıq buraxılan mifik “artsax”ın “vətəndaşları”dır. Bunlar nə vaxt Azərbaycanın qanunlarını, Konstitusiyasını, ərazi bütövlüyü və suverenliyimizi saya saldılar ki, Azərbaycan dövləti də öz vətəndaşları kimi onların hansısa pozulan haqqına görə təzminat ödəsin?\nÜçüncüsü, az öncə rəsmi İrəvan bəyan edib ki, Qarabağdan köç edən ermənilərə qaçqın statusu veriləcək. Yenə absurd. Beynəlxalq konvensiyaya görə, belə bir status başqa ölkədən qovulanlara verilir. Ermənistan öz vətəndaşlarına, yaxud tanınmayan qeyri-legitim s\"arsaq\" “vətəndaşları”na necə qaçqın statusu verə bilər? Onlar öz əlləri ilə bu statusdan da özlərini çoxdan məhrum ediblər. Rusiya vətəndaşlığı olan ermənilərə də qaçqın statusu tanına bilməz, çünki onlar Rusiyadan qovulmayıb. Ümumiyyətlə, onları heç kim qovmayıb. Azərbaycan sadəcə, qanuni tələb qoyub ki, ya onun vətəndaşlığını qəbul etsinlər, ya da yol açıqdır.\nBeləcə, müşahidə edilən budur ki, Azərbaycana qarşı Fransa başda olmaqla, bəlli aktorların iştirakı ilə növbəti siyasi şou hazırlanır - fiasko olan “blokada” şousu kimi.\n“Ümid edirəm ki, hökumətimizin Qarabağdan köçən mülki ermənilərlə bağlı planı var. Ancaq erməni özü köçsə belə, bütün əşyalarını burda qoyub gedirsə, mal-qarasını, evini də satmadan - əgər onlar bir daha onun əlinə keçməsə - daha sonra bizi onları qovmaqla ittiham edəcəklər, əsas da bu olacaq ki, canlarını təhlükədə hiss etdikləri üçün apar-topar getdilər. Jurnalistlərin çəkdiyi kadrlar da işə yaramayacaq”. Bu sözləri beynəlxalq hüquq üzrə professor Fərhad Mehdiyev deyib.\nBunun qarşısını almaq üçün ekspertin ciddi təklifi var: “Laçın” sərhəd-buraxılış məntəqəsindən keçən hər bir erməniyə sənəd imzalatdırmaq lazimdır. Orda ermənilər onlara Azərbaycanda qala biləcəkləri, mallarına və canlarına təminat verildiyi, daha sonra istədikləri halda qayıdıb mallarına sərəncam verə biləcəkləri haqda sənədi imzalasınlar. Qapıda AİHM-yə və Haaqaya aparteidlə bağlı müraciətlər var\".\nBelə bir sənəd köçkün ermənilərə imzalatdırılırmı? Başqa hansı ön tədbirlər görülür? İstənilən halda Avropa Məhkəməsinə bu müraciətlərin hüquqi nəticəsi ola bilərmi? Bəs budəfəki əks-təbliğatı vaxtında ifşa etmək üçün gördüyümüz işlər kifayətdirmi? Azərbaycan əleyhinə ağ yalanların faş edilməsi üçün daha nələr edilə bilər?    \nXəyal Bəşirov\nHüquqşünas Xəyal Bəşirov bildirdi ki, Ermənistan ənənəvi yalan maşını yenə işə salıblar. İndi də ermənilərin Azərbaycandan guya zorla çıxarıldıqları yalanını dünyaya yayırlar. Növbəti ağ yalanları isə Qarabağdan könüllü olaraq köçən ermənilərin sayı ilə bağlıdır. Köçənlərin sayını saxtalaşdıraraq dəfələrlə yüksək rəqəmləri yayırlar. Lakin bu yalanları da ayaq tutmayacaq və ifşa olunacaq: “Azərbaycan köç prosesinə ciddi nəzarət edir. Laçın yolundakı nəzarət buraxılış məntəqəsində bizim müvafiq qurumlar fəaliyyət göstərir, qeydiyyat aparılır. Azərbaycan dövləti köçən ermənilərin sayı barədə dəqiq rəsmi məlumatı açıqlayacaq. Ermənistanın elan etdiyi saxta rəqəmlər daha çox beynəlxalq təşkilatlardan və ölkələrdən ”qaçqın\" adı ilə mümkün qədər çox maddi yardımlar qoparmaqdır. Məqsəd həm də beynəlxalq səviyyəli məhkəmələrə müraciətlərində rəqəmlərin mümkün qədər çox göstərilməsidir. Ancaq onlar bu məsələdə də yalanlarını hamıya qəbul etdirə bilməyəcəklər. Beynəlxalq hüquqla köçən ermənilərə qaçqın statusu düşmür. Çünki onların böyük əksəriyyəti özləri də etiraf edirlər ki, işğal dövründə Ermənistandan və ayrı-ayrı ölkələrdən Qarabağa köçüblər. Onlar Azərbaycan pasportru daşımayıblar, Azərbaycanın işğal olunmuş ərazisinə sərhədlərimizi pozaraq qanunsuz keçiblər və qanunsuz yerləşiblər. İndi həmin insanlar qanunsuz yerləşdikləri Azərbaycan ərazisindən çıxıb gedirlər və onlara qaçqın statusu verilə bilməz. Digər tərəfdə də belə şəxslərin qanunsuz yerləşdikləri Azərbaycan ərazisindən çıxmalarını “etnik təmizləmə” olaraq qəbul etmək də hüquqi baxımdan mümkün deyil. Həmin ermənilərə əslində Azərbaycan dövləti humanist davranış nümayiş etdirir, onlara qarşı ərazimizə qanunsuz keçdikləri və ərazimizdə qanunsuz yaşadıqları üçün hüquqi tədbirlərə əl atmır. Həmin ermənilər “məcburi köçkün” statusu da daşıya bilməzlər. Çünki məcburi köçkün statusu vətəndaşı olduğu ölkənin bir ərazisindən başqa bir ərazisinə məcburi köçmüş şəxslərə verilir. İşğaldan əvvəl Azərbaycan vətəndaşı olmuş ermənilər və onların övladlarına Azərbaycan dövləti pasport verməyə hazır olduğunu ən yüksək səviyyədə bəyan edib. O da bəyan edilib ki, həmin şəxslərə vətəndaş kimi hər cür qanuni hüquqlar veriləcək. Hətta onlara az qala hər gün çağırış edilir ki, evlərini tərk edib getməsinlər qalıb yaşasınlar. Həmin ermənilər bütün bunlara baxmayaraq özləri köçüb gedirlərsə onların məcburi köçürülməsindən söhbət gedə bilməz. Deməli, həmin ermənilərə də qaçqın statusu verilməsi üçün əsaslar yaranmır. Çünki onlara təzyiq yoxdur və məcburi çıxarılmırlar. Bütün bu sadaldıqlarım amillər Ermənistanın məsələni beynəlxalq məhkəmələrə daşımasının perspektivinin olmadığını söyləməyə əsas verir\".\nHüquqşünas onu da qeyd etdi ki, Azərbaycan Qarabağ bölgəsində yaşayan erməni sakinlərin Azərbaycan cəmiyyətinə dayanıqlı reinteqrasiyasının təmin edilməsi və Azərbaycan dövlətinin himayəsindən istifadə etmələrinə imkan yaradılması məqsədilə Qarabağ bölgəsində sosial, humanitar, iqtisadi və infrastruktur məsələlərinin həlli üzrə İşçi qrupa həmin şəxslərin hüquqi statusunun müəyyən olunması ilə bağlı müvafiq tapşırıqlar verilib: “Bu fəaliyyət çərçivəsində ilkin mərhələdə Qarabağ bölgəsində yaşayan erməni sakinlərin qeydiyyatının aparılması nəzərdə tutulur. Müraciətlərin qəbulu və qeydiyyata alınma prosesi Dövlət Miqrasiya Xidməti tərəfindən bu məqsədlə yaradılmış xüsusi portal vasitəsilə müraciət edən şəxslərin maksimum rahatlığı və informasiya əlçatanlığını təmin edəcək şəkildə elektron qaydada həyata keçiriləcək. İlkin qeydiyyata alınma Qarabağ bölgəsində yaşayan erməni sakinlərin bütün dövlət xidmətlərindən səmərəli şəkildə yararlanmasına, həmçinin sosial-iqtisadi və humanitar ehtiyaclarının qarşılanmasına imkan yaradacaq. Azərbaycan Respublikası Prezidentinin Administrasiyası bəyan edib ki, Qarabağ bölgəsində yaşayan erməni sakinlər ilkin qeydiyyata alınmaq üçün könüllü şəkildə reintegration.gov.az portalına müraciət edə bilərlər. Hətta müraciətlər üçün telefon nömrələri, votsap nömrələri, elektron poçt ünvanı da elan edilib. Əlavə olaraq, yaxın zamanda müraciətlərin yerlərdə qəbulunun təşkil ediləcəyi də elan olunub”.\nEtibar SEYİDAĞA,\n“Yeni Müsavat”\n ",
        "views": "830",
        "date": "30.09.2023 11:07",
        "link": "https://musavat.com/news/olke-vetendasi-olmayanlarin-azerbaycandan-tezminat-telebi-yeni-ermeni-hiylesi_1010102.html"
    },
    {
        "title": "Sianid içməliykən “Sirab” içəcəklər – Avropa hərbi caniləri necə müdafiə edəcək?",
        "category": "Yazarlar",
        "content": "Meşəli qatili Vaqif Xaçatryan birinci yaxalandı, hərbi cinayət törətməsinə dəlalət edən foto yayıldı. Həmvətənlərimiz “qisas qiyamətə qalmazmış” deyə rahat nəfəs aldıqları zaman separatçı ermənilər, vaxtilə ələ qana batmış canilər narahat olmağa başladılar, sıranın onlara gələcəyini düşündülər.\nAmma artıq Kəlbəcər yolu 3 il öncədən bağlanmış, Laçın yolu yeni qapanmış, alternativ gizli yollar da tutulmuşdu, canilərin qaçacaq yeri yox idi. “Blokada” barədə beynəlxalq miqyasda qoparılan haray-həşirin bir məqsədi də o idi ki, qutula salınmış siçovul kimi özlərini qapalı məkanda hiss edən və vurnuxan canilər çıxış yolu axtarırdılar. Onlar İrəvanla Xankəndi arasında nəzarətsiz yol istəyirdilər ki, qaçıb aradan çıxsınlar, Azərbaycandan göndərilən humanitar yardımları ona görə qəbul etmirdilər. Onların çörəyə ehtiyacları yox idi, bir çərək yerə, bir cığıra möhtac idilər – aradan çıxmaq üçün.\nBütün beynəlxalq təzyiqlərə baxmayaraq, o yolu onlara verən olmadı.\nSonra elə oldu ki, Qarabağın dağlıq hissəsində yaşayan silahlı ermənilərin müqavimətini qırmaq, cəbhə xəttini yarmaq, bunkerlərini dağıtmaq lazım gəldi və bu əməliyyat 23+ saat çəkdi. Ondan sonra məlum oldu ki, kim aradan çıxıbsa, çıxıb, qaça bilməyənlər mütləq yaxalanacaq.\nÖzünü “general” adlandıran, çoxlarının “igid döyüşçü” saydığı Calavyan adlı hərbi cani sentyabrın 22-də təslim olmayacağını desə də, bir-iki gündən sonra səsi Gorusdan gəldi. Güman ki, o, postu ya “ağır yaralı” və “meyit” təcili yardım maşınında keçmişdi, ya da Laçın sərhəd-buraxılış məntəqəsində özü yosunlu birinin sənədindən yararlanmışdı. Axır ki, aqibəti ilə razılaşan “millət ataları”ndan fərqli olaraq, döşünə döyə-döyə igidlikdən bəhs edən bu adam Ermənistan tərəfə adlaya bilib.\nOndan fərqli olaraq Ruben Vardanyanın yaxalanması, Bakıya gətirilməsi hər kəsə görk oldu.\nArtıq sirr deyildi ki, o birilər də həbs ediləcək. Ardınca David Babayan pis-yaxşı ləyaqətini qoruyaraq, özü təslim oldu. Ondan sonra “generallar” Levon Mnatsakanyan və Arşavir Qaramyanın yaxası ələ keçdi.\nBu gün-sabah Arkadi Qukasyanın, Bako Saakyanın, Araik Arutyunyanın, Vitali Balasanyanın da həbs edilməsi barədə xəbərlər gələcək, yəqin ki.\nQondarma separatçı rejimin böyüklərinin bir-bir orda-burda yaxalanması adamın yadına Adolf Hitlerin intihar etməsindən sonra III reyxin rəhbərlərinin aradan çıxmağa çalışmaları epizodlarını xatırladır. 1945-ci ilin mayında onlar bir tərəfdən SSRİ ordusunun, digər tərəfdən, ABŞ və İngiltərə hərbi kontingentinin məngənəsi arasında qalıb vurnuxur və bir-bir ələ keçirdilər.\nFəqət müharibəni uduzmuş alman nasistləri ilə eyni aqibətlə üzləşmiş erməni nasistlərinin arasında ciddi bir fərq var: rəhbər almanlardan bir çoxu yaxalanıb əsir düşməkdənsə intiharı seçmişdilər. Məsələn, Hitler və arvadı Yeva Braunla yanaşı, Henrix Himmler də ələ keçdiyi zaman, 1945-ci ilin 23 iyununda ağzında sianid kapsulu sındıraraq özünü öldürüb. Hitlerin baş təbliğatçısı Yozef Göbbels isə nəinki arvadını, eləcə də 6 övladlını öldürüb, sonra bir versiyaya görə sianidlə, başqa versiyaya görə, başına güllə vurmaqla intihar edib. Eyni hərəkəti Nürnberq prosesinin 1 nömrəli müttəhimi sayılan, Hitlerin sağ əli German Görinq 1945-ci ilin oktyabrında, edamından bir gün əvvəl görüşünə gələn yaxın tanışından sianid ampulu alaraq edib.\nBunlardan başqa, alman ordusunun generallarından, hakim partiyanın rəhbərlərindən, dövlət nazirlərindən olan Eduard Vayter, Ernest Kverner, Vilhelm Burqdorf, Hans Krebs, Bernqard Rust, Valter Hevel, Avqust Hirt, Frans Şedle, Arno Şikedans, Hans Filipp Osvald Şlyayf, Robert fon Qreym məğlubiyyət rüsvayçılığına, alçaldıcı mühakiməyə dözməyərək özlərini güllələyiblər (yalnız sonuncu sianidə əl atıb).\nAmma separatizm avantürasının “lderlər”inin, toplamda 100 minə qədər insanın faciəsinə bais olan bu şəxslərin heç biri heç olmasa intihara cəhd belə etmir, qaçıb aradan çıxmaq, gedib Ermənistanda “Şərəfim var” partiyasına üzv olmaq istəyirlər. Amma bu, onara nəsib olmayacaq, Xankəndidə sianid içməlikən Bakıda “Sirab” içəcəklər və əməllərinə görə cavab verəcəklər.\nAzərbaycanən həbs etdiyi və edəcəyi quldurbaşılarla bağlı Ermənistan tərəfində bir az arxayınçılıq var. O gün biri sırtıqcasına yazmışdı ki, ABŞ-dan, Fransadan zəng edəcəklər, rəsmi Bakı Ruben Vardanyanı buraxmalı olacaq, uzağı milyarderin bir az pulu çıxacaq.\nBəzi politoloqlar isə güman edir ki, həbs olunanlara görə Avropa ölkələri Bakıya ciddi təzyiq göstərəcək, onlarlala hesablaşmaq lazım gələcək.\nAncaq məsələ bir az başqa cürdür: ortada separatçı katalonların məhkum edilməsi və Avropanın səs çıxarmaması (və ya çıxara bilməməsi) məsələsi var.\n4 il öncə İspaniya Ali Məhkəməsi Kataloniya muxtariyyətinin keçmiş vitse-prezidenti Oriol Junkerasa 13, regional parlamentin keçmiş spikeri Karme Forkadellə 11, Kataloniyanın sabiq nazirləri Jordi Turull, Raul Romeva və Dolors Bassaya 12, Yoaxim Forn və Xosep Rulla 10,5 il cəza kəsib. Bundan başqa, mülki fəallar Jordi Sançes və Jordi Kuyşar 9 il müddətinə azadlıqdan məhrum ediliblər.\nXatırladaq ki, bu şəxslər İspaniya hakimiyyətinə və xalqına güllə atmayıblar, hərbi cinayət törətməyiblər. Onların günahı dinc şəkildə parlament mübarizəsi aparmaq və referendum keçirərək Kataloniyanın müstəqilliyini elan etmək olub.\nİndi tərifli Avropa o siyasi dustaqları müdafiə etməyib də, Xocalı, Başlıbel, Qaradağlı, Ballıqaya, Meşəli, Ağdaban, Kərkicahan, Malıbəyli və başqa yaşayış məntəqələrimizdə qətliamlar törədərək toplamda 1000-ə yaxın mülki şəxsi (qoca, qadın, uşaq) öldürən hərbi caniləri müdafiə edəcəkmi?\nPrinsipcə, edə bilərlər. Əllərindən gələn şeydir. Amma görək nə cavab alacaqlar.\nXalid KAZIMLI",
        "views": "1572",
        "date": "30.09.2023 10:55",
        "link": "https://musavat.com/news/sianid-icmeliyken-sirab-icecekler-avropa-herbi-canileri-nece-mudafie-edecek_1010125.html"
    },
    {
        "title": "Rusiyanı Türkiyədə qaz habı layihəsindən yapışmağa nə vadar edir - şərh",
        "category": "İqtisadiyyat",
        "content": "Çin Moskvanın əsas layihəsini Türkmənistandan çəkiləcək kəmərlə əvəzləyib\nSon vaxtlar Rusiya  bütün gücü ilə Türkiyədə qaz habının yaradılmasını nəzərdə tutan layihənin icrasına nail olmağa çalışır. Ötən ildən bəri müzakirə olunan layihəni Rusiya bu ilin yazında gözardı etməyə çalışdı: prezident Vladimir Putin söhbətin qaz habı deyil, sadəcə, elektron satış platformasından getdiyini dedi.\nLakin bir aydan bir az artıq sonra özü habın yaradılması üçün işlərin sürətləndirilməsinin vacibliyini vurğuladı. Nələr Putinin mövqeyini belə dəyişdirməsinə səbəb oldu? Bu suala cavab tapmaq üçün Rusiyanın gəlir mənbələri, xüsusilə də qaz satışındakı vəziyyətə diqqət yetirməyə ehtiyac var. Belə ki, ərəb ölkələri ilə razılaşmaqla neft qiymətlərini 95 dollar civarına qaldırsa da, Rusiya öz neftini Brentdən 15 dollara yaxın ucuza satmalı olur.  Digər tərəfdən, OPEK+ çərçivəsində götürdüyü öhdəliyə əsasən gündəlik neft ixracını 300 min barel azaldıb. Ölkə daxilində benzin və dizel qıtlığının yaranması fonunda Rusiya hökuməti bu məhsulların ixracını dayandırıb, daha çox nefti daxili tələbatı ödəmək üçün emala yönəltməli olur. Nəzərə alsaq ki, daxildə satılan neft məhsullarının xarici bazardakı qiymət fərqini dövlət şirkətlərə ödəməlidir, onda Rusiyanın neft gəlirlərinin xeyli azalacağını söyləmək mümkündür.\nRusiya üçün yaxın 1 ayda gözlənilən daha bir təhdid onun istehsal etdiyi almazların Avropa Birliyinə ixracının dayandırılması ehtimalıdır. Avropa İttifaqının 12-ci sanksiya paketində G7 ilə birlikdə Rusiya almazlarının idxalına qadağa qoyulması nəzərdə tutulur. Bu qiymətli daşların ixracı Rusiyaya ildə 5 milyard dollara qədər gəlir gətirir. Qadağa qoyularsa, bu gəlirin mühüm hissəsi əldən çıxacaq, çünki Rusiya almazlarından hazırlanan məmulatların ən böyük alıcıları Avropa və G7 ölkələridir.\nRusiyanın daha bir gəlir mənbəyi olan buğdanın qiyməti son 2 ilin minimumuna düşüb. Rusiya öz buğdasını hazırda tonu 243 dollara realizə edir. İxracda, daşınmada, maliyyələşmə və sığorta sahəsindəki problemlər Rusiyanın gübrə ixracında da ciddi çətinliklər yaradıb.\nNəhayət, Rusiyanın neftdən sonra ən böyük gəlir mənbəyi olan qaz ixracından gəlirləri ötən illə müqayisədə 12 dəfədən çox azalıb. Bu ilin birinci yarısında “Qazprom” şirkəti qaz hasilatını 25 faiz azaldıb. Musavat.com şirkətin hesabatına istinadən xəbər ki, 6 ayda hasilat 179,45 milyard kubmetrə bərabər olub. Ötən ilin eyni dövründə hasilat 238,46 milyard kubmetr təşkil etmişdi.\n“Qazprom” bildirir ki, hasilatın azalması “bir sıra ölkələrdə Rusiya qazının idxalından imtinaya yönəlmiş siyasi motivli qərarların qəbulu” ilə bağlıdır.\nİlin birinci yarısında “Qazprom”un neft və qaz kondensatı hasilatı isə 8,8 faiz artaraq 36,31 milyon tona çatıb. Birinci yarımildə şirkətin Rusiya daxilindəki qaz nəqli sisteminə qazın tədarükü 12 faiz azalaraq 286,7 milyard kubmetr təşkil edib. 2022-ci ilin eyni dövründə  bu, 328,8 mlrd. kubmetr olmuşdu.\n2023-cü ilin birinci yarısında “Qazprom”un daxili və xarici bazarlara qaz satışı 26,5 faiz azalaraq 166 milyard kubmetr təşkil edib. 2022-ci ilin eyni dövründə bu göstərici 225,7 milyard kubmetr olmuşdu.\nHazırda Rusiya yeni qaz bazarları tapmaq, Avropanın almadığı malını satmağa çalışır. Belə bazar kimi ən böyük həcmlisi Çin bazarı çıxış edir. Rusiya baş nazirinin müavini Aleksandr Novak bir müddət əvvəl Rusiya qazının Şərqə ixracını 7 il ərzində 170 milyard kubmetrə çatdırmağı nəzərdə tutan iddialı plan açıqlayıb. Buna iri infrastruktur layihələrinin - “Sibirin Gücü - 2\" və artıq fəaliyyətdə olan ”Sibirin Gücü - 1\" boru kəmərinə əlavə olaraq fəaliyyət göstərməli olan Uzaq Şərq adlanan marşrutun həyata keçirilməsi yolu ilə nail olunması nəzərdə tutulur: “Qaz-nəqliyyat infrastrukturunun inkişafı sahəsində bu layihələr ölkənin bütün qaz-nəqliyyat sistemini vahid şəbəkədə birləşdirməyə imkan verəcək və şərq istiqamətində boru kəməri qazı ixracının100 milyard kubmetrə qədər artırılmasına səbəb olacaq. Bundan əlavə, Yamalda yeni zavodların işə salınması 2030-cu ilə qədər maye qaz istehsalını 100 milyon tona çatdıracağı və beləliklə, 2030-cu ilə qədər Şərqə qaz ixracının ümumi həcminin 170 milyard kubmetrə yüksələcəyi gözlənilir”.\nQeyd edək ki, 2022-ci ildə Rusiyadan Çinə boru kəməri qazı ixracı əvvəlki ilə nisbətən bir yarım dəfə artaraq 15,4 milyard kubmetrə çatıb. LNG ixracı isə 35,2 faiz artaraq 6 milyon ton təşkil edib. Novakın sözlərinə görə, bu il Rusiya Çinə boru kəməri ilə qaz tədarükünü daha 50 faiz artıraraq 22 milyard kubmetrə çatdırmalıdır.\nBeynəlxalq Enerji Agentliyinin (IEA) məlumatına görə, Rusiya boru kəməri qazının Avropaya tədarükü artıq 90 milyard kubmetr azalıb. Bu il ixrac həcmləri daha 45 faiz və ya 35 milyard kubmetrdən çox azala bilər. Beləliklə, boru kəməri qazı və LNG vasitəsilə Rusiya 2030-cu ilə qədər Avropaya nəinki itirilmiş tədarükləri kompensasiya etməyi, həm də onları demək olar ki, bir yarım dəfə ötməyi planlaşdırır. Bu planlar nə qədər realdır? Rusiyalı ekspertlərin böyük əksəriyyəti onları real hesab etmirlər. Hazırda Rusiyadan Çinə qaz tədarükü “Sibirin Gücü - 1\" boru kəməri vasitəsilə həyata keçirilir. Onun layihə gücü mümkün genişlənmə ilə 38 milyard kubmetrdir. Kəmərin tam nəql gücünə 2027-ci ildə çatacağı gözlənilir.\nRusiya Çinə qaz nəqlinin artımında əsas ümidlərini layihə gücü 50 milyard kubmetr olan və Monqolustan ərazisindən keçən “Sibirin Gücü - 2\" (”Qərb Marşrutu\") kəmərinədir. Hansı ki, 2020-ci ildən gündəmdə olan layihəni Rusiya hələ də Çinlə razılaşdıra bilməyib. Mart ayında Novak bildirmişdi ki, Rusiya bu ilin sonuna qədər bu kəmər vasitəsilə Çinlə tədarük üçün müqavilə bağlamağa ümid edir. Martda Çin liderinin Moskvaya səfəri zamanı layihə ilə bağlı prinsipial razılaşmaların elan olunacağı gözlənsə də, bu, baş vermədi. İndi nəzərlər oktyabrda Putinin Pekinə gözlənilən səfərinə yönəlib. Lakin Reustersin yazdığına görə, bu səfər də “Sibirin gücü-2\" layihəsinə güc verməyəcək. Çünki Pekin onun əvəzində Türkmənistandan dördüncü kəmərin çəkilişini özü üçün prioritet layihə hesab edir. Türkmənistan hazırda Çinin qaz tələbatının 20 faizini təmin edir. 30 milyard kubmetrlik ötürücülük gücü olan D xəttinin istismara verilməsi ilə bu pay 35 faizə qədər yüksələcək. Bu xəttin çəkilməsinin 6,7 milyard dollara başa gələcəyi gözlənilir.\n2022-ci ildə Çin Türkmənistandan  10,3 milyard dollar dəyərində 35 milyard kubmetr qaz alıb. Rusiyadan isə 16 milyard kubmetrə yaxın qaza 4 milyard dollar ödəyib. Türkmən qazı Rusiya qazından 33 faiz baha başa gəlsə də, Pekin üstünlüyü birinciyə verir.\nBu ilin birinci yarısında da Türkmənistan Çinin əsas boru qazı tədarükçüsü olub: 5,06 milyard dollarlıq satış edib. Rusiya isə bu dövrdə Çinə 3,4 milyard dollarlıq boru qazı ixrac edib.\nReuters yazır ki, Çinin üstünlüyü türkmən qazına verməsinin əsas səbəbi Türkmənistandan gedən kəmərlərin ölkənin əsas sənaye bölgəsinə, Rusiyadan gedənlərin isə geridə qalmış və tələbatın az olduğu Uyğur bölgəsinə çatmasıdır.\nBu yaxınlarda prezident Vladimir Putin Rusiya və Çin hökumətləri arasında qazın digər boru kəməri - bəzən “Sibirin Gücü - 3\" adlanan ”Uzaq Şərq marşrutu\" ilə nəqli sahəsində əməkdaşlıq haqqında sazişin ratifikasiyası haqqında qanun imzalayıb. 10 milyard kubmetr ötürücülük gücü olacaq marşrutun resurs bazası “Saxalin-3\" layihəsinin dəniz yataqları olacaq. Beləliklə, Rusiyadan Çinə qaz nəqlinə dair 3 layihə illik 98 milyard kubmetr qaz ixracına imkan verə bilər. Lakin bu layihələrdən ən böyüyü - ”Sibirin gücü-2\" ilə bağlı prosesləri irəlilətmək mümkün olmur.\nÜstəlik, Putinin qeyd etdiyi “Uzaq Şərq” marşrutunun qazla təminatı ciddi sual altındadır. Bu marşrutla Saxalindən çıxarılan qazın nəqli nəzərdə tutulur. Amma ekspertlərə görə, Saxalindəki ehtiyatlar ona olan ehtiyacı qarşılayacaq qədər deyil. Bu ehtiyaclar arasında Rusiyanın yaxın bölgələrinin qazlaşdırılması da var.\nNəhayət, Çin Rusiya qazını dünya bazar qiymətindən az qala 40 faiz ucuza istəyir. İndiyədək Rusiyanın Çinə qazı neçəyə satdığı rəsmi şəkildə açıqlanmayıb. Çin gömrük orqanının açıqladığı statistikadan aydın olur ki, ölkə ən ucuz qazı Rusiyadan alır. Lakin hətta bu şərtlərlə də onun alışını artırmağa həvəs göstərmir. Əksər analitiklərə görə, burada əsas rolu Rusiyanın Avropanı qazla şantajı təcrübəsindən çıxarılan dərs oynayır. Buna görə də “Sibirin Gücü - 2\" hələ də Çin tərəfindən 2040-cı ilə qədər milli qaz balansının məcburi hissəsi kimi nəzərdən keçirilmir.\nBuna görə də Rusiya üzünü məcburən yenə Avropaya  tutmalıdır. 2024-cü ilin yanvarından Ukrayna öz ərazisindən Rusiya qazının nəqlini tam dayandıracağını elan edərək, onun Avropadakı alıcıların xəbərdarlıq göndərib. Bu halda Rusiyanın Avropadakı azsaylı alıcılarına qazı çatdırmaq üçün yeganə ümidi Türkiyə olacaq. Məhz Türkiyədən keçən “Mavi Axın” vasitəsilə Rusiya qazının Macarıstan, Avstriya kimi azsaylı alıcılara çatdırılması mümkün olacaq. Yalnız Türkiyə Rusiya qazını Avropaya satmaq üçün zəruri infrastruktura malikdir.Buna görə də Rusiya prezidenti yenidən Türkiyədəki hab layihəsinə qayıtmağa məcbur olub.\nDünya SAKİT,\n“Yeni Müsavat”\n ",
        "views": "473",
        "date": "30.09.2023 10:55",
        "link": "https://musavat.com/news/rusiyani-turkiyede-qaz-habi-layihesinden-yapismaga-ne-vadar-edir-serh_1010098.html"
    },
    {
        "title": "Ermənilər Azərbaycan səfirlikləri qarşısında mitinq keçirəcək - Siyahı",
        "category": "Siyasət",
        "content": "Oktyabrın 1-də İsveçdə yaşayan ermənilər Azərbaycan səfirliyi qarşısında mitinq keçirəcəklər.\n\nBu barədə məlumatı Xəzərnews.az-a Dünya Azərbaycanlılarının Beynəlxalq Fondunun (DABF) həmtəsisçisi, İsveç Azərbaycanlıları Konqresinin sədri Emil Mirzəyev verib.\n\nE.Mirzəyev bildirib ki, hazırda Qarabağdan gedən ermənilərin İsveçə köçü sürətlənib:\n\n\"Bildiyiniz kimi, İsveç hökuməti onlara 1,5 miyrad dollar yardım ayırıb. Eyni zamanda onların İsveçə köçü də başlayıb. Qarabağ ermənilərinin qarşılanmasında və yerləşdirilməsində İsveçdə yaşayan daşnaklar fəallıq nümayiş etdirirlər. Onu da deyim ki, İsveçin miqrasiya idarəsində onların sayı ilə bağlı hələ heç bir məlumat yoxdur. Əgər İsveç onlara qaçqın statusu versəydi bu barədə müvafiq qurumun məlumatlarında yer alardı. Görünür, İsveç hökuməti onlara qaçqın statusu verməyəcək\".\n\nE.Mirzəyev bildirib ki, DABF-da və Konqresdə təmsil olunan azərbaycanlılar ermənilərin keçirəcəyi mitinq və radikal çıxışları, hərəkətləri ilə bağlı İsveç polisinə müraciət edib:\n\n\"Hazırda biz prosesi yalnız sakit şəkildə muşahidə etmək məcburiyyətindəyik\".\n\nE.Mirzəyev bildirib ki, İsveçdə yaşayan erməniləri iki qrupa bölmək olar: \"Onların bir hissəsi ümumiyyətlə prosesə qarışmır, digər qismi isə daşnaklardır. Daşnaklar daha fəaldır və prosesi onlar idarə edir\".\n\nDünyada ən böyük erməni kilsəsinin İsveçdə - Stokholmda olduğunu qeyd edən E.Mirzəyev prosesin elə bu kilsədən idarə olunduğu qənaətindədir:\n\n\"Müşahidələrimizə görə hazırda həmin kilsəyə çoxlu sayda adam girib - çıxır, müraciət yayırlar. Bir sözlə burdakı ermənilər sabahkı mitinqə güclü hazırlaşır\".\n\nQeyd edək ki, ermənilər təkcə Stokholmda deyil, dünyanın bir çox ölkələrində fəaliyyət göstərən Azərbaycan səfirlikləri qarşısında da mitinq keçirəcəklər.\n\nHəmin ölkələrin siyahısını təqdim edirik:",
        "views": "1320",
        "date": "30.09.2023 10:51",
        "link": "https://musavat.com/news/ermeniler-azerbaycan-sefirlikleri-qarsisinda-mitinq-kecirecek-siyahi_1010124.html"
    },
    {
        "title": "Ermənistan üçün gerisayım başladı - Paşinyan bunu etməsə...",
        "category": "Siyasət",
        "content": "Radikallar Araikin yerinə Şahramanyanı gətirib nəyə nail oldular ki, Nikolu hansısa revanşistlə əvəzləyib nə qazansınlar?\n“Tarixi yadda saxlayın - 5 oktyabr (prezident İlham Əliyevin də qatılacağı İspaniya sammiti nəzərdə tutulur - red.). Əgər burada yüz min adam yığılsa, o zaman Nikol Paşinyanın oktyabrın 5-dək qovulması gerçək olacaq. Nikol Paşinyanın vəziyyətdən asılı olaraq bu və ya digər şəkildə gedəcəyi ilə bağlı 100 faiz məlumat var.\nBu məsələdə ümumi konsensus mövcuddur. İndi vacib olan budur: Paşinyan təlatümlərlə, yoxsa təlatümsüz gedir?” “Yeni Müsavat” xəbər verir ki, bunu “Ana Ermənistan” blokunun rəhbəri, revanşist-radikal Andranik Tevanyan İrəvandakı mitinqdə deyib. “Biz sakit gedişin tərəfdarıyıq. Bunun üçün mümkün qədər xalq səfərbər edilməlidir. Bu məsələdə mən bütün təhlükəsizlik qüvvələri ilə danışmağa və vəziyyətin ciddiliyini onlara təqdim etməyə hazıram. Əminəm ki, onlar hər şeyi mükəmməl bilirlər. Biz (hakim - red.) ”Mülki Müqavilə\" partiyasından olan, hakimiyyət dəyişikliyinə töhfə verə biləcək deputatları da məcbur etməli, inandırmalı və izah etməliyik\" - bu da Tevanyanın sözləridir. Maraqlıdır, görəsən radikallar Qarabağda gorbagor olmuş separatçı rejimin başçısı Araik Arutunyanın yerinə radikal Samvel Şahramanyanı gətirib nəyə nail oldular ki, Paşinyanın hansısa revanşistlə əvəzləyib də nə qazansınlar?\nƏlbəttə, Nikolun istefası ilə Ermənistanın durumu bir az da ağırlaşacaq. Çünki Azərbaycanla 5 məlum baza prinsipi əsasında sülh müqaviləsinin yubadılması yalnız kapitulyant ölkənin, erməni xalqının ziyanına işləyir. “Bir şey tamamilə aydındır: Ermənistan öz suverenliyini, müstəqilliyini və ərazi bütövlüyünü müdafiə edəcək”. Bunu isə Ermənistan parlamentinin hakim “Vətəndaş sazişi” partiyasından vitse-spiker Ruben Rubinyan tərəfindən yerli İctimai Televiziyaya müsahibəsində səslənib. O, müxalifətin yenidən hakimiyyətə gəlib-gəlməyəcəyi sualına bu cür cavab verib: “Qarabağda müxalifətçilər hakimiyyətə gəldi və bunun necə bitdiyini gördük”. Bəs oktyabrın 5-dək Paşinyanın istefası mümkündürmü? İkinci yandan məlumdur ki, baş naziri parlament seçir. Orada isə konstitusion çoxluq hakim partiyadadır. Üstəlik, aksiyalarda kütləvilik o səviyyədə deyil ki, hakimiyyət istefaya məcbur qalsın. Hətta son 2-3 gündə etirazlar səngiyib, pərakəndəlik var, izdiham müşahidə edilmir.\nHalbuki “artsax” mifi başa çatdı və marionet rejim özünü buraxdı, bu qərardan sonra belə İrəvanda yer yerindən oynamadı. Yəni 200 illik nağıllar bitdi, ikinci “erməni dövləti” ideyası puç oldu, lakin Ermənistanda xalq ayağa qalxmadı. Hətta bu da onları tərpətmədi. O halda revanşistlər nəyə ümid bəsləyir? Elə bilirlər ki, Paşinyan getsə, Rusiya Xankəndidə yenidən onlar üçün separatçıların rejimini bərpa edəcəək? Absurddur! Ona qədər isə İrəvanda mer seçkilərinin nəticələri artıq müəyyən təsəvvürlər yaratmışdı. Söhbət cəmiyyətin apolitikləşməsi, yorulması, etinasız olmasından gedir. Xalq münaqişələrdən, erməni hərbçilərinin tabutlarını qarşılamaqdan, özlərinə aid olmayan torpaqlarda qan tökülməsindən cana doyublar. Və onu da dərk edirlər ki, alternativ yoxdur, Paşinyan yaxşı deyil, amma onun opponentləri ondan da betərdir. Bu mənada Qarabağdan erməni köçü, “artsax”ın bitməsi İrəvan küçələrində xaosa səbəb olmur. İndisə növbədə sülh imzalamaqdır. Əgər Paşinyan bunu etməsə, Ermənistan üçün yaxşı olmayacaq. Axı Qarabağ problemi yoxdursa, niyə də Bakı-İrəvan arasında sülh müqaviləsi olmasın?!  Erməni xalqı da məhz buna hazırlanmalıdır.\nQabil Hüseynli\nProfessor Qabil Hüseynlinin “Yeni Müsavat”a bildirdiyinə görə, erməni xalqı Paşinyanı devirmək istəmir. “Əhalininin savadlı, ziyalı, prosesləri proqnozlaşdırmağı bacaran hissəsi Nikolun arxasınca getmək istəyir. Onlar yaxşı bilirlər ki, bölgədə yalnız sülh olacağı halda Ermənistanın normal inkişafı mümkündür. Əvvəlki rejimdən fərqli olaraq, Nikol Paşinyan ölkədə liberal xarakterli dəyişikliklər edib. O baxımdan xalq ümidlidir ki, indiyədək onların başını müharibə ilə qatan ”Qarabağ klanı\"ndan fərqlənən Paşinyan real iş görmək istəyir və bu gedişlə ölkəsinin simasını dəyişə biləcək. Ona görə də həm Qranada şəhərində sülh danışıqlarına, həm sülh nəticəsində bölgədə yaranacaq vəziyyətə ümidlə baxırlar\", - deyə Q.Hüseynli düşünür. Professor hesab edir ki, tarixin təkərini geri qaytarmaq olmaz: “Artıq qatar gedib. Bunun arxasınca ancaq əl yelləmək olar. Yəni ruspərəstlər belə hakimiyyətə gəlsə, Qarabağda heç nə olmayacaq. Buna görə erməni cəmiyyətində realist adamlar Paşinyanın arxasınca gedirlər”.\n“Ermənistanda etirazçılar mütərəqqi qüvvələr deyil. Xalq onları tanıyır. Ona görə prosesə böyük dəstək yoxdur. Biri Geqam Manukyandır. Bu adam kimdir? Adam demək də olmaz. Daşnaksütyun partiyasının üzvü olan deputatdır. Erməni xalqı beləsinə niyə inanmalıdır? Digər şəxs İşxan Saqatelyandır. Xalqı meydanlara çağıranlardan biridir. O da Daşnaksütyun partiyasının funksioneri və deputatdır. Yəni Paşinyana qarşı çıxan qüvvələrin aparıcı liderləri, avanqard dəstəsi daşnaklardır. Ona görə də xalq belələrinə etimad bəsləmir” - bu fikirləri qəzetimizə siyasi icmalçı Fuad Əliyev söyləyib. Onun fikrincə, əgər yeni bir sağlam qüvvədən təşəkkül tapmış müxalifət olsaydı, Paşinyana bəlkə də bata bilərdi: “Bu çürük, xalqın gözündən düşmüş adamlarla erməni cəmiyyəti hara gedə bilər? Hazırda erməni cəmiyyətində liberallaşma gedir. Gənclər avropalı kimi yaşamağı üstün tuturlar. İqtidarda kosmopolit və liberal komandadır. Onlar xalqa aşılayır ki, yolumuz Qərbdir və sülh sazişi olmasa Ermənistan dövlətçiliyi məhvə məhkumdur. Qarşı tərəf isə təklif edir ki, gəlin Nikolu devirək, ”Miatsum\" yenə başlasın, yenə Qarabağ iddiası irəli sürək, sərhəddə müharibə olsun. Xalq hər iki platformaya baxır və qərar verir ki, yaxşısı susmaqdır. Bundan əlavə, Ermənistanda hakimiyyətə Rusiyaya yaxın qüvvələr də gəlsələr, nəticə dəyişməyəcək. Moskva-Bakı əlaqələri yüksək səviyyədədir. Artıq 90-cı illər deyil. Erməni xalqı bu dəyişikliyi də dərk edir. Tutaq ki, daşnaklar, köçəryanlar iqtidara qayıtsa, Qarabağda ermənilər üçün nə dəyişə bilər ki?\"\nEmil SALAMOĞLU\n“Yeni Müsavat”",
        "views": "926",
        "date": "30.09.2023 10:37",
        "link": "https://musavat.com/news/ermenistan-ucun-gerisayim-basladi-pasinyan-bunu-etmese_1010097.html"
    },
    {
        "title": "Azərbaycan məmurları Xankəndiyə gedir, polisimiz işinə başladı - \"Ana Xəbər\"",
        "category": "Gündəm",
        "content": "Hərbçilərimiz Əsgəranda – Video\nQarabağda döyüş mövqeləri ləğv edilir\nXankəndini zibilləyib tərk edirlər\nXİN: Dağlıq Qarabağ deyil, Qarabağdır!\nErmənistan Bakıya qarşı iddia qaldırdı\nQarabağda daha iki erməni meyiti tapıldı\nBMT missiyası Qarabağa gələcək\nAzərbaycan səfirliyinə hücumda 25 polis xəsarət alıb\nAraikin şirkəti Qarabağda fəaliyyətini dayandırdı\nİşçi qrupun üzvləri Xankəndiyə səfər edəcək\nYevlaxda nələr müzakirə olundu? - Təfərrüat\nTVMusavat-ın bu gün saat 10:45-də canlı yayımlanan “Ana Xəbər” buraxılışını aparıcı Emil Salamoğlu təqdim edir.\nFacebook səhifəsinin ünvanı:\nhttps://www.facebook.com/NewMusavat\nYoutube səhifəsinin ünvanı:\nhttps://www.youtube.com/user/TVmusavat",
        "views": "819",
        "date": "30.09.2023 10:35",
        "link": "https://musavat.com/news/azerbaycan-memurlari-xankendiye-gedir-polisimiz-isine-basladi-ana-xeber_1010122.html"
    },
    {
        "title": "Xocavənddə müsadirə edilən artilleriya quruğularının videogörüntüləri yayılıb",
        "category": "Son xəbər",
        "content": "Azərbaycan Müdafiə Nazirliyi Xocavənd rayonu ərazisində müsadirə edilən artilleriya quruğularının videogörüntülərini yayıb.\nMusavat.com həmin görüntüləri təqdim edir:",
        "views": "801",
        "date": "30.09.2023 10:31",
        "link": "https://musavat.com/news/xocavendde-musadire-edilen-artilleriya-qurugularinin-videogoruntuleri-yayilib_1010120.html"
    },
    {
        "title": "“Ermənilərdən qorumaq üçün qızımla oğlumu kartofun arasında gizlətdim” - VİDEO",
        "category": "Gündəm",
        "content": "Bu gün Baku TV-də Qərbi Azərbaycan Xronikası layihəsi çərçivəsində jurnalist Əsgər İbrahimovun müəllifi olduğu “Həyat Hekayəsi” verilişinin növbəti buraxılışı efirə gedib.\n“Gecə evimizi ermənilər daşa basırdılar” adlı veriliş Pəmbək mahalının Böyük Qarakilsə rayonunun (keçmiş Kirovakan, indiki Vanadzor) Lermontov (Antaraşen) kəndində anadan olmuş Gülsəfa Rüstəmovanın həyat hekayəsinə həsr olunub.\nO, uşaqlıq, orta məktəb, gənclik illərinin gözəl keçdiyini, kənddə əsasən ruslar, 15 ailə azərbaycanlı, 6-7 erməni ailəsi var idi:\n“Biz erməni, rus, bilmirdik. Bizə ermənilər türk deyərdi, ruslar tatar deyərdi.  Öz dilimizi bilirdik, bayramlarımızı keçirərdik, yumurta boyayardıq, qapı pusardıq”.\nOnun sözlərinə görə, kənddən çıxarkən çox çətinliklərlə üzləşiblər:\n“Gecəikən kinoya baxırdıq. Ermənilər dedilər ki, çıxın, sizi burada məhv edəcəklər. Birinci Qazağa gəldik, 5-6 gün qaldıqdan sonra bizi geri qaytardılar. Ondan sonra ara qızışdı, qaçaqaçdıq düşüdü. Biz tankla çıxdıq. Biz oradan çıxanda mənim 29 yaşım var idi. Ailədən 2 nəfər bir çıxdıq, 4 nəfər də bir çıxdıq. Anam iki uşağımı bir götürdü, kiçik oğlum əlimdə 1 yaş 7 aylıq idi. Gecə evimizi daşa basırdılar. Böyük qızımla kiçik oğlumu kartofun arasında gizlətmişdim. Kartof ləkdə çiçək açmışdı, arasında gizlədirdim. Gündüz olanda bizə çox dəymirdilər, axşamlar bizi çox qorxudurdular. Vanadzor kəndi var idi, orada yaxın adamımızdan öldürdülər, əşyalarını, özlərini yandırdılar. Oradan qaçıb gəlib bizim rus kəndinə dolmuşdular. Qaynatamgilin evini yandırdılar, özünü döydülər. Elə yarımcan Gəncəyə gətirdilər, elə orada da rəhmətə getdi. 1918-ci ildə nənəmin birinci yoldaşını da, bir dənə də qızını ermənilər öldürmüşdü”. \nG.Rüstəmova doğma yurda qayıtmağı çox istədiyini deyib:\n“Bu, hər zaman arzumuz olub. Sakitçilik, mehribançılıq olsa, qayıtsaq daha yaxşı olar. İlk gedişimdə birinci qəbiristanlığa gedərdim, ondan sonra da evimə dəyərdim. Hər bir yeri, cığırı tanıyıram. Heç bir cığırımızı unutmamışam. Məzarlarımız, rəhmətə gedənlərimiz orada qaldı. O heç vaxt yaddan çıxmaz. Həmişə öz evimizi,  həyətimızı, kəndimizi, dağlarımızı yuxumda görürəm. İnşallah qayıdacağıq. Buna əminik və böyük həvəslə gedəcəyik”.\nXatırladaq ki, Qərbi Azərbaycan Xronikası layihəsinin məqsədi tarixi qədim torpaqlarımızın adının yaşadılması, tanıdılması, həmçinin azərbaycanlıların ermənilər tərəfindən deportasiyaya məruz qoyulmasından, həmin ərazilərdə mövcud olmuş, lakin adı silinən toponimlərin, saysız-hesabsız yeraltı və yerüstü maddi mədəniyyət nümunələri - qədim yaşayış məskənləri, nekropollar, kurqanlar, qala, saray və istehkam qalıqları, karvansaralar, körpülər, qəbirüstü sənduqələr, xaçdaşlar, at-qoç heykəlləri, məbəd, kilsə, məscid, pir və ocaqların üzə çıxarılması, həmin ərazinin təmiz oğuz-türk məskənləri olduğunu təsdiq edən faktların dünya ictimaiyyətinə çatdırılmasıdır.\nHəmçinin Prezident İlham Əliyevin Qərbi Azərbaycanla bağlı dediyi “XX əsrin əvvəllərinə təsadüf edən xəritə bir daha onu göstərir ki, Qərbi Azərbaycan tarixi Azərbaycan diyarıdır, şəhərlərin, kəndlərin adları Azərbaycan mənşəlidir və biz yaxşı bilirik ki, indiki Ermənistan ərazisində tarix boyu Azərbaycan xalqı yaşayıb. İndi əsas vəzifə ondan ibarətdir ki, dünya ictimaiyyəti də bunu bilsin”, - fikrini əsas tutaraq Qərbi Azərbaycan İcmasının hazırladığı Qayıdış Konsepsiyasında irəli gələn vəzifələrin təbliğidir.\nBundan əlavə, Qərbi Azərbaycanla bağlı tarixçilərin, araşdırmaçıların düşüncələrini, deportasiyaya məruz qalmış şəxslərin həyat hekayəsini işıqlandırmaqdır.\nƏtraflı süjetdə:",
        "views": "676",
        "date": "30.09.2023 10:24",
        "link": "https://musavat.com/news/ermenilerden-qorumaq-ucun-qizimla-oglumu-kartofun-arasinda-gizletdim-video_1010095.html"
    },
    {
        "title": "Prezidentin \"Biz səbirli, ancaq qətiyyətliyik\" mesajının ünvanı",
        "category": "Ölkə",
        "content": "Böyük Qayıdış Proqramının icrası bir nömrəli vəzifə elan edildi; İlham Əliyev: “Bizə qarşı etnik təmizləmə həyata keçirilib”\nSentyabrın 29-da BMT-nin Məskunlaşma Proqramının (UN-HABITAT) və Azərbaycan Respublikasının Dövlət Şəhərsalma və Arxitektura Komitəsinin əməkdaşlığı ilə keçirilən “Şəhərsalma Həftəsi 2023\" tədbirləri çərçivəsində Zəngilanda ”Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi\" mövzusunda 2-ci Milli Şəhərsalma Forumunun açılış mərasimi keçirilib. AZƏRTAC xəbər verir ki, Azərbaycan Respublikasının Prezidenti İlham Əliyev tədbirdə çıxış edib.\nPrezident İlham Əliyev bildirib ki, bu gün Şərqi Zəngəzur sıfırdan yenidən inşa edilir, bütün Qarabağ kimi. Zəngilan azad olunmuş ərazilərin ilk bölgəsi idi ki, artıq keçmiş məcburi köçkünlər buraya evlərinə qayıdıblar. Ağalı ağıllı kəndinə həyat qayıdıb, orada sakinlər xoşbəxt yaşayırlar: “Mən şahidi oldum ki, oraya qayıdan insanlar öz köklərinə nə qədər bağlıdırlar. Heç vaxt öz vətənini görməyən gənc nəsil qayıdıb. Bu, onu nümayiş etdirir ki, Azərbaycan xalqı öz köklərinə necə dərindən bağlıdır. Bütün keçmiş məcburi köçkünlər səbirsizliklə gözləyirdilər ki, torpaqlar azad edilsin və onlar qayıtmaq imkanına malik olsunlar. Onlar Ermənistan tərəfindən 30 il ərzində bu imkandan məhrum edilmişdilər. Ancaq üç il bundan əvvəl biz işğala son qoyduq”.\n Zəngilanın Baş planının artıq təsdiq edildiyini bildirən dövlətimizin başçısı deyib ki, burada infrastruktura böyük vəsait ayrılıb, bir neçə yaşayış layihəsi icra olunmaqdadır. “2025-ci ildə, ola bilər bir az da tez Zəngilan şəhərinin ilk sakinləri qayıdacaqlar”, - deyə Azərbaycan Prezidenti vurğulayıb.\nPrezident deyib ki, biz Zəngilanı mühüm nəqliyyat qovşağı hesab edirik. Çünki onun coğrafi yerləşməsi bunu labüd edir. “Zəngilan nəqliyyat dəhlizləri üzərində yerləşir, ona görə Zəngilan Beynəlxalq Hava Limanının inşası bu bölgənin inkişafı baxımından mühüm amil olmuşdur. O, insanlar üçün asan çıxışı təmin edəcək. Gələcəkdə isə əminəm ki, Zəngilanda xarici turistlərin sayı çox olacaq. Çünki bu bölgə Azərbaycanın ən gözəl diyarlarındandır - meşələri, çayları, gölləri. Misilsiz ekosistemə malik olan Zəngilan bizim ən böyük sərvətlərimizdən biridir”, - deyə dövlətimizin başçısı vurğulayıb.\nDövlət başçısı Zəngilanda artıq böyük bir məktəbin inşa edilməkdə olduğunu da qeyd edib. Həmçinin bildirib ki, Zəngilan məscidinin inşası yekunlaşır: “O məscid  ermənilər tərəfindən məhv edilən qədim məscidin yanında inşa edilib. İşğal altında olmuş torpaqlarda 67 məsciddən 65-i məhv edilib, ikisi isə yarı dağılmış vəziyyətdədir. Bu, Azərbaycana qarşı urbisid və kultursidin təzahürüdür”.\nPrezident İlham Əliyev vurğulayıb ki, ikinci Qarabağ müharibəsi başa çatdıqdan sonra bərpa işlərinə Azərbaycan büdcəsindən bu günə qədər 7 milyard ABŞ dolları həcmində vəsait sərf edilib. Növbəti il üçün planlaşdırdığımız minimum büdcə 2,4 milyard ABŞ dolları olacaq.\nPrezident Azərbaycanın bu işləri öz vəsaiti hesabına həyata keçirdiyini, heç bir maliyyə yardımı almadığını qeyd edib. Azərbaycan Prezidenti işğaldan azad olunan ərazilərdə Özbəkistanın orta məktəb, Qazaxıstanın isə yaradıcılıq mərkəzi inşa etdiyini xatırladıb.\nİlham Əliyev sonra bəyan edib ki, Böyük Qayıdış Proqramının icrası bizim üçün bir nömrəli vəzifədir. Erməni işğalından əziyyət çəkən insanların çətin şəraitdə yaşadıqlarını, mənəvi çətinliklərlə üzləşdiklərini, öz haqlı hüquqlarından məhrum edildiklərini xatırladan dövlətimizin başçısı vurğulayıb: “Onlar bu imkanı, bu fürsəti 30 il idi gözləyirdilər ki, buraya qayıda bilsinlər. İkinci Qarabağ müharibəsi, bizim şanlı Qələbəmizlə bitən müharibə bu şəraiti onlara yaratdı. Bu gün bizdən gözləntiləri odur ki, tezliklə onları buraya (azad edilmiş torpaqlara - red.) qaytaraq. Böyük Qayıdış Proqramının icrası artıq imkan verib ki, keçmiş məcburi köçkünlər Laçın şəhərinə, Füzuli şəhərinə, Ağalı kəndinə, Talış və Zabux kəndlərinə qayıtsınlar”.\nİndiyədək 8 şəhər və 92 kəndin Baş planının artıq təsdiq edildiyini və 30 kəndin təməlinin qoyulduğunu bildirən Prezident deyib ki, qarşıdan gələn illərdə xüsusilə Şuşa və digər şəhərlərdə çox böyük, iri həcmli yaşayış layihələri həyata keçiriləcək. Bu, bizim Proqramın tərkib hissəsidir: “Artıq 2000-dən çox keçmiş məcburi köçkün evlərinə qayıdıb və ilin sonuna qədər onların sayı 5500-ə çatdırılacaq. Bu gün biz şahidiyik ki, Bakıdan, Sumqayıtdan, Gəncədən, Mingəçevirdən, digər şəhərlərdən kəndlərə axın baş verir. Bu, ilk növbədə, onu göstərir ki, Azərbaycan xalqı öz vətəninə nə dərəcədə bağlıdır. Onlar öz vətənlərində, əcdadlarının vətənlərində yaşamaq istəyirlər”.\nPrezident İlham Əliyev qeyd edib ki, bizə qarşı etnik təmizləmə, işğal və ərazilərimizin məhvi həyata keçirilib. Otuz il ərzində bir milyondan çox azərbaycanlı evlərindən didərgin salınıb. Onların 200 mindən artığı hazırkı Ermənistan ərazisindən sürgün edilib: “Bizim şəhərlərimiz, kəndlərimiz darmadağın edilib. 30 il ərzində işğalçı qüvvələr bizə buraya qayıtmağa imkan vermirdi”.\nİlham Əliyev onu da qeyd edib ki, bu gün Horadizdən Zəngilana dəmir yolunun inşası fəal fazadadır və nəqliyyat dəhlizinin bu mühüm hissəsi tezliklə hazır olacaq: “Bu, Azərbaycanın əsas ərazisini Naxçıvan Muxtar Respublikası ilə birləşdirəcək layihədir. Oradan isə həmin dəmir yolu İran və Türkiyəyə keçəcək və nəhayət, Avropaya çatacaq. Biz tezliklə bu layihəni istifadəyə verəcəyik. Yəni Zəngilan çox vacib nəqliyyat mərkəzi olacaq”.\nAzərbaycanın dövlət başçısı Qarabağın erməni əhalisinin hüquqlarını təmin edəcəyimizi də bəyan edib: “Artıq biz onlara bu məsələ, reinteqrasiya ilə bağlı, onların hüquqlarına dair öz baxışımızı təqdim etmişik. Dini, təhsil, mədəni, bələdiyyə hüquqları (Qarabağ ermənilərinin - red.) - bütün bu məsələlər beynəlxalq konvensiyalara uyğun olaraq həll ediləcək. Bunlar Azərbaycanın iştirakçısı olduğu bütün konvensiyalara, bizim Konstitusiyamıza və beynəlxalq öhdəliklərimizə uyğun həyata keçiriləcək”.\nPrezident İlham Əliyev çıxışında bildirib ki, Ermənistan kriminal hərbi cinayətkarlar tərəfindən idarə olunan bir rejim idi: “İki prezident özləri Xocalı soyqırımında iştirak edənlər idi. Onlar buna cavab verməlidirlər, məsuliyyət daşımalıdırlar. Onlar Azərbaycan torpaqlarını talayanlar idilər”.\nDövlətimizin başçısı həm də bu gün Azərbaycana qarşı qəbuledilməz planları olan tərəflərə də mesaj verib: “Bizim səbrimizlə oynamasınlar. Biz səbirliyik, ancaq qətiyyətliyik. Biz haqlı olduğumuzu sübut edə bilirik və edirik. Ona görə yox ki bizim gücümüz var, çünki haqq-ədalət bizim tərəfimizdədir”.\nCeyhun Məmmədov\nMilli Məclisin deputatı Ceyhun Məmmədov “Yeni Müsavat”a bildirib ki, Prezident İlham Əliyevin sentybarın 28-də Cəbrayıla və Zəngilana səfər etməsi xüsusi əhəmiyyət daşıdı. Biz növbəti dəfə cənab Prezidentin bir sıra müəssisələrin, yaşayış massivlərinin təməlqoyma mərasimində, həmçinin açılışında iştirak etdiyini qürurla izlədik: “Azərbaycan dövləti Prezident İlham Əliyevin liderliyi ilə işğaldan azad edilmiş rayonlarımızı yenidən qurur. Rayonlarımız, həmçinin Cəbrayıl rayonu, Zəngilan rayonu müasir, infrastruktru ən yüksək səviyyədə olan rayonlar olacaqlar. Prezident İlham Əliyev sentyabrın 29-da Zəngilanda Forumda çıxışı zamanı da bəyan edib ki, işğaldan azad edilmiş rayonlarımızda quruculuq və sakinlərin öz yurdlarına böyük qayıdışı-Böyük Qayıdış Proqramının icrası məsələsi bir nömrəli vəzifədir. Bu gün artıq Cəbrayılda, həmçinin Zəngilanda, digər rayonlarımızda yaşayış binaları, inzibati binalar inşa olunur. Quruculuq işləri Cənab Prezidentimizin xüsusi diqqətindədir. Artıq Cəbrayıl və digər işğaldan azad olunmuş rayonlarımız dirçəliş dövrünü yaşayır. Bütün işlər planlaşdırılımış qaydada həyata keçirilir. Məsələnin diqqətçəkən məqamı həm də ondan ibarətdir ki, quruculuq işlərinə cənab Prezident şəxsən nəzarət edir və bu prosesə müstəsna töhfəsini verir”.\nEtibar SEYİDAĞA,\n“Yeni Müsavat” ",
        "views": "419",
        "date": "30.09.2023 10:19",
        "link": "https://musavat.com/news/prezidentin-biz-sebirli-ancaq-qetiyyetliyik-mesajinin-unvani_1010119.html"
    },
    {
        "title": "Azercell şəbəkəsi Ağdərə və Xocalının əhatə dairəsində",
        "category": "Ölkə",
        "content": "Ordumuzun ardınca bütün cəbhə boyu irəliləyərək, işğaldan azad olunmuş ərazilərdə ilk mobil infrastrukturu quran “Azercell Telekom” MMC Ağdərə və Xocalıda baza stansiyalarını işə saldı. Azercell komandası qürur hissi ilə bildirir ki, indi Ağdərə və Xocalıda da Azercell şəbəkəsi fəaliyyət göstərir.\nXatırladaq ki, Azercell-in bu ərazilərdə quraşdırdığı radio baza stansiyaları LTE texnologiyasına aiddir. Məlumat üçün bildirək ki, hazırda Qarabağda Azercell-in 100-dən çox baza stansiyası fəaliyyət göstərərək Şuşa, Ağdam, Füzuli, Cəbrayıl, Zəngilan, Qubadlı və Kəlbəcər rayonlarını, İstisu, Hadrut, Suqovuşan qəsəbələrini, həmçinin Xocavənd və digər rayonların kəndlərini öz şəbəkəsi ilə əhatə edir. Təkcə Laçın rayonunda mobil operator 15-dən çox baza stansiyası quraşdıraraq artıq rayonun Zabux, Sus və digər kəndlərində də mobil rabitə xidmətləri göstərir.\nAzercell-in əsas məqsədlərindən biri işğaldan azad olunmuş ərazilərdə ilə yeni nəsil şəbəkənin genişləndirilməsini sürətləndirmək və bu ərazilərə qayıdacaq əhalini mobil internet və qabaqcıl kommunikasiya xidmətləri ilə təmin etməkdir.",
        "views": "305",
        "date": "30.09.2023 10:13",
        "link": "https://musavat.com/news/azercell-sebekesi-agdere-ve-xocalinin-ehate-dairesinde_1010118.html"
    },
    {
        "title": "Putindən fərman: 130 min nəfər hərbiyə çağırıldı",
        "category": "Dünya",
        "content": "Rusiya Prezidenti Vladimir Putin bu gün rusiyalıların hərbi xidmətə çağırılması haqqında fərman imzalayıb.\nAxar.az xəbər verir ki, fərman bu gündən qüvvəyə minib.\nFərmana əsasən, bu il 18-27 yaş arasında olan 130 min nəfər hərbi xidmətə çağırılır.\nQeyd edək ki, ötən ilin payızında Ukrayna ordusunun uğurları fonunda Putin ehtiyatda olan Rusiya hərbçilərinin qismən səfərbər olunduğunu elan etmişdi.",
        "views": "1615",
        "date": "30.09.2023 10:12",
        "link": "https://musavat.com/news/putinden-ferman-130-min-nefer-herbiye-cagirildi_1010094.html"
    },
    {
        "title": "Lənkəranda meşədən mal-qara oğurlayanlar həbs edilib",
        "category": "Kriminal",
        "content": "Lənkəran rayonunun Siyablı, Əşlə, Təngivan və digər kəndlərinin ərazisindəki meşə massivindən ayrı-ayrı vaxtlarda müxtəlif vətəndaşlara məxsus mal-qaranın oğurlanması ilə bağlı polisə məlumat daxil olub.\nDaxili İşlər Nazirliyindən Musavat.com-a bildirilib ki, daxil olmuş müraciətlər əsasında Lənkəran Şəhər Rayon Polis Şöbəsinin əməkdaşlarının keçirdikləri əməliyyat-axtarış tədbirləri nəticəsində həmin oğurluq əməllərini törətməkdə şübhəli bilinən Lerik rayon sakinləri Ələddin Sultanov, qohumu İlkin Sultanov və Lənkəran rayon sakini, əvvəllər məhkum olunmuş Rasim Babayev saxlanılıblar. Araşdırma zamanı məlum olub ki, onlar əvvəlcədən əlbir olaraq meşəlik ərazidən ayrı-ayrı vaxtlarda ümumilikdə 17 vətəndaşa məxsus 20 baş iribuynuzlu heyvanı oğurlayıblar. Oğurladıqları mal-qaranı Salyan, Cəlilabad və Masallı rayonlarının ərazisindəki heyvan bazarlarına apararaq orada satıblar. Hər üç şəxs barəsində məhkəmənin qərarı ilə həbs qətimkan tədbiri seçilib.\nFaktlarla bağlı araşdırma aparılır. Hazırda onların digər analoji cinayət əməllərinin olub-olmadığı araşdırılır.",
        "views": "258",
        "date": "30.09.2023 10:05",
        "link": "https://musavat.com/news/lenkeranda-meseden-mal-qara-ogurlayanlar-hebs-edilib_1010117.html"
    },
    {
        "title": "Xankəndidəki separatçılar Bakıya yalvarır: \"Burax, gedək...\" - 200 nəfərin həbsinə hazırlıq gedir?\nVİDEO",
        "category": "Gündəm",
        "content": "Qarabağda daha 200 nəfərin həbsinə hazırlıq gedir.\nBu barədə Azadlıq Radiosunun hazırladığı süjetdə bildirilir.\nSüjetdə bir çox önəmli məsələrdən bəhs edilir. Adının açıqlanmağını istəməyən separatçıların nümayəndəsi bildirib ki, 200 nəfərdən çox şəxsin həbsinə hazırlıq gedir.\nMusavat.com həmin süjeti oxuculara təqdim edir: \n ",
        "views": "2305",
        "date": "30.09.2023 10:01",
        "link": "https://musavat.com/news/xankendideki-separatcilar-bakiya-yalvarir-burax-gedek-200-neferin-hebsine-hazirliq-gedir_1010114.html"
    },
    {
        "title": "Mel Gibsondan Azərbaycana iftira- Video",
        "category": "Gündəm",
        "content": "Məşhur amerikalı aktyor Mel Gibson Azərbaycan və Türkiyəyə qarşı iftiradolu çıxış edib.\n“Qafqazinfo” xəbər verir ki, o, Qarabağdakı lokal xarakterli antiterror tədbirlərini “soyqırım” adlandıraraq əsl gerçəkdən xəbərsiz olduğunu nümayiş etdirib.\nBu çıxışı ilə Xocalı soyqırımından, o cümlədən Ermənistan hakimiyyətinin yürütdüyü etnik təmizləmə siyasəti nəticəsində bir milyon azərbaycanlının 30 il əvvəl Qarabağdan didərgin salınmasından xəbərsiz olduğunu isbatlayan Mel Gibson, guya ermənilərin yüzillərdir “zülmə uğradığını” bildirib.\nOnun bu çirkin iftirası sosial şəbəkələrin Türkiyə seqmentində də etirazla qarşılanıb. Aktyorun ünvanına “Deyəsən, Xocalı soyqırımından xəbərsizdir” kimi şərhlər yazılıb.\n         Bizi Twitterdə izləyin\n  ",
        "views": "1655",
        "date": "30.09.2023 10:00",
        "link": "https://musavat.com/news/mel-gibsondan-azerbaycana-iftira-video_1010093.html"
    },
    {
        "title": "Anası və bacısının pis yola düşdüyünü öyrəndi, Rusiyadan qayıtdı... - CİNAYƏT İŞİ",
        "category": "Kriminal",
        "content": "Oğul qızını kişilərə satan anasını qətlə yetirib.\nMusavat.com oxu.az-a istinadən xəbər verir ki, Zaur (adlar şərtidir) Rusiyada azərbaycanlılara məxsus avtomobil təmiri sexində işləyirdi. Uzun müddət idi ki, ailəsi ilə əlaqə saxlamırdı. Bir gün iş yoldaşı ona telefonda Nuridə və Şəbnəmin foto və videolarını göstərəndə başa düşür ki, anası və bacısı artıq əxlaqsız yola düşüb və qərar verir ki, hansısa formada bunun qarşısını mütləq almalıdır.\nNuridə isə Zaur Rusiyada işləyərkən qızı Şəbnəmin düşüncələrini dəyişmiş, onu öz istədiyi yola çəkmişdi. Belə ki, əvvəl qızının fotolarını çəkir, sonra sosial şəbəkələrdə paylaşır və əxlaqa uyğun olmayan işlərlə məşğul olurdu. Şəbnəm də artıq qardaşı ilə danışmır, anasının arzuladığı kimi yaşayırdı. Zaurla isə bir ilə yaxın müddətdir əlaqəni kəsmiş, onun göndərdiyi pulun da lazım olmadığını demişdi.\nNövbəti gün Zaur avtobusla Azərbaycana gəlir. Onun məqsədi tezliklə məsələni həll edib, bacısı ilə birlikdə Rusiyaya qayıtmaq idi.\nHəmin gün Zaur Bakıdakı evinə yox, şəhərdə yerləşən hotellərin birinə gəlir. Çünki anasının onu qovacağını və bu şəkildə heç nəyə nail ola bilməyəcəyini bilirdi. Bütün gün hoteldə həm bacısının internetdə yayılmış foto və videolarına baxır, həm də onu anasının əlindən necə alıb Rusiyaya apara biləcəyini düşünürdü.\nZaur şəhərdəki kafelərin birində nahar edərkən Nuridəyə bir daha zəng edir. Amma həmişə olduğu kimi Nuridə telefonuna gələn zəngdə oğlunun adının yazıldığını görüb cavab vermir.\nErtəsi gün Zaur bir vaxtlar qaldığı yaşayış massivinin həyətində gizlincə dayanıb, Nuridəni və Şəbnəmi izləyir, onların mənzilə tərəf qalxdıqlarını görür. Sakit şəkildə dayanır və nə deyəcəyini, nə şəkildə hərəkət edəcəyini bir daha düşünür.\nZaur qapının zəngini çalır və nəhayət, Nuridə öz oğlunu qarşısında görür. Daha sonra Zaur heç bir əlavə söz demədən içəri keçir və bacısının qolundan tutaraq \"bu nə biabırçılıqdır, səni əxlaqsız olmağa qoymayacağam, gedirsən mənimlə\" deyir. Bacısı ona etiraz edir, anası Nuridə də Zaurun qəti niyyətini anlayaraq ona mane olmağa çalışır. Zaur onu itələyir, Nuridə mətbəxə gedir və bıçaq götürüb otağa qayıdır.\nNuridə bıçaqla Zaurun çiyninə xəsarət yetirir. Daha sonra Zaur bıçağı onun əlindən alır və ard-arda anasına və bacısına zərbələr endirir. Onlar aldıqları xəsarətlərdən hadisə yerində həyatlarını itirirlər.\nZaur Rusiyaya qaçır. Bir müddət sonra orada yerli hüquq-mühafizə orqanı əməkdaşları tərəfindən həbs olunaraq Azərbaycana təhvil verilir.",
        "views": "1634",
        "date": "30.09.2023 09:51",
        "link": "https://musavat.com/news/anasi-ve-bacisinin-pis-yola-dusduyunu-oyrendi-rusiyadan-qayitdi-cinayet-isi_1010092.html"
    },
    {
        "title": "İncə yollar",
        "category": "Yazarlar",
        "content": "  Zəhmətkeşlərimiz bəzən hökumətdən radikal addımlar tələb edirlər, lakin nəzərə almalıyıq ki, səbrlə halva bişir. Səbr edən dərviş, murada ərmiş. Bizim uzun illər çəkən işğal dövründə dünyada müsbət imicdə qalmağımızın, həmçinin, son 3 ildə ermənilərin bütün təbliğat və propaqandalarının, hay-küyünün effekt verməməsinin bir səbəbi haqlı olmağımızdırsa, ikinci səbəbi düşmənə boş yerə arqument verməməyimizdir.\nMəsələn, biz heç vaxt terrora əl atmadıq, cürbəcür axmaq “nemezis”, “qisas” proqramları elan etmədik, İrəvanda metro, İcevan yolunda avtobus partlatmadıq. İmkanımız yox idimi? Var idi. Döyüş günlərində ermənilər ağılsızcasına Gəncəni, Bərdəni vururdular, onlarla dinc sakin qətlə yetirildi, biz isə yaşayış məntəqələrini atəşə tutmadıq. Bunun hamısı dünya ictimaiyyətinə təsir edir. Haqlı olduğun yerdə, haqsız durumuna düşməmək - bu, çox vacib, eyni zamanda çətin vəzifədir. Terror, silahsız insanı öldürmək, başqasının evinə göz dikmək və sairə - bunlar hamısı dünyanın qiymətləndirməsinə təsir edən hallardır. “İgid basdığını kəsməz” - bu bizim ata sözümüzdür və atalarımız bu qənaətə elə-belə, boşuna gəlməyiblər.\nYeri gəlmişkən, düşmənçiliyə baxmayaraq ermənilər arasında da tarixən bizim bu mərdliyimizi qiymətləndirənlər olub. Görkəmli erməni yazıçısı Hrant Matevosyanın 1970-ci illərdə yazdığı bir əsəri var, orda “Böyük Ermənistan” xülyalarıyla yaşayan Mesrop adlı erməni ələ salınırdı. Dağda Mesropun başına hansısa bəla gəlirdi, xəsarət alırdı, onu tərəkəmə - azərbaycanlı çobanlar müalicə edirdilər. Matevosyan Mesropun uşaqlığı haqda epizodu da maraqlı yazmışdı. Sən demə Mesropun atası 1905-ci ildə türklərdən (orda azərbaycanlı türklərdən söhbət gedirdi) kimisə öldürür. Türklər - tərəkəmələr bunun qisasını almaq üçün 1918-ci ildə Mesropun atasını meşə yolunda tuturlar. Təsadüfən bu azyaşlı da atasının yanındaymış. Tərəkəmələrdən biri atasıyla bərabər Mesropu da öldürməyi təklif edir, lakin başqası etiraz edir: “Uşağın heç bir günahı yoxdur”. Və yaşlı ermənini öldürərkən uşağın üzünü başqa tərəfə döndərirlər ki, hadisəni görməsin.\nBelə humanizm dolu mesajlar bizim ədiblərin - Cəlil Məmmədquluzadənin, Əbdürrəhim bəy Haqverdiyevin, Əli bəy Hüseynzadənin, Üzeyir Hacıbəylinin və onlarla başqalarının əsərlərində də var. Həyatda belə faktlar olmasa, əsərə də düşməzdi. Mən yüz faiz əminəm ki, erməni kamança çalanı əfv edən, azad buraxan Qəhrəman yüzbaşı kimi əsgərlərimiz reallıqda var idi (Mirzə Cəlilin “Kamança” dramı). Mirzə Ələkbər Sabiri hələ 1905-ci ildə “Müsəlman və erməni vətəndaşlarımıza” adlı şeir yazmağa dövlət-filan məcbur etməmişdi ki? Qəlbinin səsiylə yazmışdı - həmişə olduğu kimi:\n“Əsrimiz xahiş edərkən ittifaqü ittihad,\nCümləmiz əmniyyət içrə almaq istərkən murad,\nBeynimizdə yox ikən bir gunə əsbabi-təzad,\nBu vətən övladinə ariz olub büğzü inad,\nMüslimanla ermənilər beyninə düşdü fəsad,\nYoxmu bir sahibhidayət, yoxmu bir əhli-rəşad?\nEy süxəndanan, bu günlər bir hidayət vəqtidir!\nÜlfətü ünsiyyətə dair xitabət vəqtidir!\"\nSözgəlişi, Sabirin elə həmin ildə yazdığı başqa şeirində bu qanlı davaların əsl baiskarının Rusiya olmasına da işarə edilir:\n“İki yoldaş, iki qonşu bir vətəndə həmdiyar,\nƏsrlərcə ömr edib, sülh içrə bulmuşkən qərar, Fitneyi-iblisi-məlun oldu nagəh aşikar...\"\nCəfər Cabbarlının “1905-ci ildə” dramındakı məşhur səhnəni də xatırlamağın yeri var. Orda erməni-müsəlman davası düşür, erməni Allahverdi ilə azərbaycanlı İmamverdi qarşı səngərdə bir-birini tanıyır, silahı atıb görüşürlər, qucaqlaşırlar. Bu zaman qəfil güllə açılır, erməni Arama dəyir. Allahverdi dərhal qışqırır: “Atan kazaklardır!”\nHələlik bu qədər. Böyük bəy demişkən, hər şeyin zamana ehtiyacı var. Amma heç bir halda biz dinc əhali ilə savaşmırıq.\n“Qoyunu qoyun, keçini keçi ayağından asmaq lazımdır” - bu da maraqlı məsəldir.\nZamin HACI",
        "views": "732",
        "date": "30.09.2023 09:48",
        "link": "https://musavat.com/news/ince-yollar_1010110.html"
    },
    {
        "title": "Hərbçilərimiz Əsgəranda - Video",
        "category": "Ölkə",
        "content": "Şanlı Azərbaycan ordusunun hərbçiləri Xocalı rayonunun Əsgəran qəsəbəsinə daxil olub.\nMusavat.com xəbər verir ki, bununla bağlı görüntülər sosial şəbəkədə yayılıb.\nHəmin görüntüləri təqdim edirik:\n           ",
        "views": "1554",
        "date": "30.09.2023 09:43",
        "link": "https://musavat.com/news/herbcilerimiz-esgeranda-video_1010112.html"
    },
    {
        "title": "Qarabağda nə qədər erməni qaldı - dialoq, reinteqrasiya ləngiyə bilərmi?",
        "category": "Ölkə",
        "content": "Elçin Mirzəbəyli: “Ermənistan tərəfinin təqdim etdiyi göstəricilərin ifrat dərəcədə şişirdilməsində məqsəd həm daha çox yardım almaq, həm də bundan Azərbaycana qarşı istifadə etməkdir”\nAzərbaycan cəmi on gün öncə Qarabağın yerdə qalan hissəsində də öz suverenliyini bərpa etdi. İndi dövlətimiz bunun praktik işlərini həyata keçirməkdədir. Artıq saxta qurum özünü buraxdığını elan edib. Xalqımıza qarşı cinayət törətmiş separatçı ünsürlər bir-bir həbsə alınır. Haqq-ədalət bərpa edilir.\nTəbii ki, Azərbaycanın vətəndaşlarımız sayılan dinc erməni əhali ilə heç bir işi, pis niyyəti yoxdur. Onların könüllü Qarabağdan getməsi də təmin olunub. Qarabağda qalan kəsimlə isə reinteqrasiya istiqamətində dialoq davam etdiriləcək. \nMəlumdur ki, Qarabağda 24 saatlıq antiterror  tədbirlərindən sonra Azərbaycan nümayəndələri və erməni icmasını təmsilçiləri ilə artıq iki dəfə görüş keçirilib - Yevlaxda və Xocalıda. Tezliklə daha bir görüşün olacağı xəbəri yayılıb.\nBəs davam edən erməni köçü dialoqu ertələyə, reinteqrasiyanı ləngidə bilərmi? Nikol Paşinyan bəyan edib ki, bir neçə günə Qarabagda bircə erməni də qalmayacaq və ardınca yenə Bakını etnik təmizləmədə ittiham edib. Rəsmi İrəvan həmçinin Qarabağdan artıq 70 minə yaxın erməninin köç etdiyini bildirib.\n Elçin Mirzəbəyli\nSiyasi şərhçi Elçin Mirzəbəyli “Yeni Müsavat”a şərhində bildirdi ki, Qarabağda yaşayan ermənilərin sayı ilə bağlı hər zaman şişirdilmiş rəqəmlər səslənib. O xatırladıb ki, 44 günlük müharibədən əvvəl və sonra Ermənistan, həmçinin digər maraqlı tərəflər Azərbaycanın Qarabağ iqtisadi rayonunda guya 120 min erməninin yaşadığını iddia edirdilər: “Rəqəmlərin şişirdilməsində isə, şübhəsiz ki, hər qrupun və tərəfin öz maraqları var idi. Separatçılar bundan, məsələn, 30-40 min adama deyil, 120 min sakinə maliyyə və digər yardımlar almaq üçün yararlanırdılar. 70 min nəfərə ayrılan yardımları mənimsəyir, hətta yerdə qalanına da göz dikirdilər. Ermənistana da rəqəmin şişirdilməsi, həm Qarabağda yaşayan erməni sakinlər üçün daha çox maliyyə yardımı almaq, həm də bundan siyasi məqsədlər naminə faydalanmaq üçün lazım idi. Eyni yanaşmanı diaspora təşkilatlarına münasibətdə də söyləmək olar. Bəzi ölkələr və təşkilatlar üçün bu da çox siyasi manipulyasiya vasitəsi idi. Hər halda, 120 min rəqəm olaraq 30-40 mindən daha samballı görünür və təzyiq, manipulyasiya imkanlarını da nisbətən asanlaşdırır.\nQarabağın yerli erməni əhalisinin bir hissəsi, xüsusilə də gənc nəsil, reallıqları qismən də olsa dərk etməyi bacaranlar oranı çoxdan tərk edib. Orda yaşayanların xeyli hissəsini Ermənistandan gələnlər və Suriya, Livan, Liviya kimi ölkələrdən köçürülənlər təşkil edirdi. Onlar da bütün hallarda Azərbaycanda doğulmadıqları, yaxud Azərbaycanda doğulanların varisləri olmadıqları üçün onsuz da Qarabağdan qanuni əsaslarla çıxarılacaqdılar\".\nE.Mirzəbəyli qeyd etdi ki, Ermənistan tərəfinin təqdim etdiyi göstəricilərin ifrat dərəcədə şişirdilməsində məqsəd həm daha çox yardım almaq, həm də bundan Azərbaycana qarşı istifadə etməkdir: “Real rəqəmləri isə Laçın sərhəd-buraxılış məntəqəsindəki Azərbaycan görəvliləri və təbii ki, ölkəmizin mərkəzi hakimiyyəti hər kəsdən daha dəqiq bilir. Mənə görə, Qarabağ iqtisadi rayonunun bir hissəsində, ən yaxşı halda, Ermənistandan, Livan, Suriya və digər ölkələrdən köçürülənlərlə birlikdə, ən çoxu 40-50 min insan yaşayıb. Onların da, təxminən yarısını xaricdən köçürülənlər təşkil edib. Qarabağın yerli erməni sakinlərinin sayı isə 25-30 min nəfərdən çox deyil”.\nBeynəlxalq münasibətlər üzrə şərhçi Şəhla Cəlilzadə “Yeni Müsavat” a şərhində köç edən ermənilərin sayının şişirdilməsini belə izah edib: “Azərbaycan 20 sentyabr 2023-cü ildə qondarma rejimin qeyri-qanuni hərbi birləşmələrini məğlub etdikdən sonra Qarabağ erməniləri kütləvi şəkildə bölgəni tərk etməyə başladılar. Erməni tərəfi bunu Azərbaycan tərəfindən həyata keçirilən ”etnik təmizləmə\" olaraq dünyaya çatdırmağa çalışır və əsas məqsəd aşağıdakılardır:\n1.Azərbaycan tərəfindən həyata keçirilən reinteqrasiya siyasətinə mane olmaq;\nGörüntüləri dramatikləşdirərək ölkəmizə qarşı sanksiyalara, qətnamə və bəyanatlara nail olmaq;\nRəqəmləri şişirdərək beynəlxalq təşkilatlardan yardım, Azərbaycandan təzminat almaq;\nAzərbaycanlılar haqqında mənfi rəy yaradıb, birgəyaşayışın mümkünsüzlüyünə dünya ictimaiyyətini inandırmaq;\nQarabağ ermənilərinin qorunması adı altında bölgəyə beynəlxalq missiyaları yerləşdirmək;\nKosovo modelini işə salaraq Qarabağ erməniləri üçün dünya birliyi tərəfindən tanınan müstəqil idarəçilik qazandırmaq.\nLakin Azərbaycan dövləti düşməni yaxşı tanıyır, məkrli planlarını özlərindən də yaxşı anlayır, gələcəyi görür və milli maraqları təmin etmək üçün bütün məkrli planların öhdəsindən gəlməyə qadirdir!\nBu çərçivədə atılan addımlar ilk növbədə Qarabağda yaşayan ermənilərin könüllü şəkildə bölgəni tərk etməsinə edilən vurğu və geri qayıtmasına edilən çağırışdır. Məsələn, Xarici İşlər Nazirliyi dünən bəyanat yayaraq Qarabağ ermənilərini könüllü şəkildə bölgəni tərk etdiyini bildirdi, köç qərarının Azərbaycanla heç bir əlaqəsinin olmadığını və onlara Ermənistanın yaratdığı hərbi xuntanın girovu olduqları vaxtdan daha yaxşı yaşayış şəraiti yaratmağa hazır olduğumuzu bəyan etdi. Bu, köç edənlərin öz dillərindən də etiraf olunur. Məsələn, bu günlərdə Laçın postunda Baku TV-ə açıqlama verən Xankəndi sakini deyib ki, onları köçə separatçı rejimin rəhbərliyi vadar edir. Bu kimi etiraflar xarici dillərə tərcümə olunub beynəlxalq ictimaiyyətin diqqətinə çatdırılmalıdır. Azərbaycandan gedən ermənilərə polisimizin humanist davranışı dünyanın bütün münaqişə zonalarındakı asayiş keşikçilərinə bir müsbət nümunə təşkil edir. Azərbaycanın hərbi əməliyyat dövrlərində zərgər dəqiqliyi ilə yalnız terrorçuların hərbi məntəqələri məhv etməsi və sivilləri hədəfə almaması da mühüm əhəmiyyət daşıyır. Bütün bunlar Azərbaycanın davasının mülki əhali ilə deyil, separatçı, terrorçu, silahı yerə qoymayan şəxslərlə olduğunu sübut edir. Biz erməni deyilik, onların bizə yaşatdığını (20-ci əsrdə bizlərə yaşatdıqları köçlər, Xocalı soyqırımı, əsirlik dövrü işgəncələri və s.) biz onlara yaşatmırıq, çünki, Azərbaycanın aydın və işıqlı gələcəyinə kölgə salmaq istəmirik. Azərbaycan regionda yeni geosiyasi vəziyyət yaradıb və bu vəziyyət tamamilə lehimizə, Cənubi Qafqazda sülh və sabitlik adası təsis etməyə imkan verir\".\\\nAzərbaycanın İnsan Hüquqları üzrə Müvəkkili (Ombudsman) Səbinə Əliyeva Qarabağda yaşayan erməniəsilli vətəndaşların hüquq və azadlıqlarının təmini və müdafiəsi ilə bağlı danışarkən deyib ki, Qarabağda yaşayan erməniəsilli vətəndaşlarımızın milli qanunvericilikdə və beynəlxalq sənədlərdə təsbit edilmiş hüquq və azadlıqlarının təmini və müdafiəsi daim diqqət mərkəzindədir.\nOnun sözlərinə görə, demokratik, hüquqi, dünyəvi dövlət olan Azərbaycan bu ilin 19-20 sentyabrında həyata keçirdiyi lokal xarakterli antiterror tədbirləri nəticəsində uzun illər ərzində vətəndaşların hüquq və azadlıqlarının təmininə ciddi təhdid yaradan halları aradan qaldırmaqla beynəlxalq hüquqla tanınan ərazisi üzərində öz suverenliyini tam təmin edib.\nOmbudsman bildirib ki, Azərbaycanda milliyyətindən, dinindən, dilindən, irqindən və digər mənsubiyyətindən asılı olmayaraq hər bir vətəndaşın, o cümlədən Qarabağda yaşayan erməniəsilli vətəndaşların hüquq və azadlıqlarının səmərəli müdafiəsi istiqamətində kompleks tədbirlər həyata keçirilir: “Qarabağda yaşayan erməniəsilli vətəndaşlarımızın milli qanunvericilikdə və beynəlxalq sənədlərdə təsbit edilmiş hüquq və azadlıqlarının təmini və müdafiəsi daim diqqət mərkəzindədir. Bildirmək istərdik ki, hər bir vətəndaşımız kimi, Qarabağda yaşayan erməni əsilli vətəndaşlarımız da hüquq və azadlıqlarının təmini məsələsi ilə bağlı hər hansı problemlə üzləşərsə, 24/7 rejimində fəaliyyət göstərən ”916\" Çağrı Mərkəzi, təsisatın telefon nömrəsi, eləcə də sosial şəbəkə hesabları vasitəsilə və elektron qaydada Ombudsmana müraciət edə bilərlər\".\nNigar HƏSƏNLİ,\n“Yeni Müsavat”\n ",
        "views": "1345",
        "date": "30.09.2023 09:42",
        "link": "https://musavat.com/news/qarabagda-ne-qeder-ermeni-qaldi-dialoq-reinteqrasiya-lengiye-bilermi_1010091.html"
    },
    {
        "title": "Bakı Lyovanı ələ keçirdi: məşhur qatil nələr edib?",
        "category": "Gündəm",
        "content": "Ötən gün Qarabağdan Ermənistana gedərkən “Laçın” sərhəd-buraxılış məntəqəsində saxlanılan keçmiş separatçı-terrorçu dəstənin keçmiş “müdafiə naziri”, “general-leytenant” Lyova (Levon) Mnatsakanyan 1991-1994-cü illərdə ermənilərin işğalçı dəstələrinin komandirlərindən olub, Xocalı və Meşəli soyqırımlarında aktiv iştirak edib. Kəlbəcərin işğalı zamanı yüzlərlə dinc azərbaycanlını qətlə yetirənlərdən biridir.\nAxar.az xəbər verir ki, bu barədə tarixçi alim, dosent Zaur Əliyev qeyd edib.\nO bildirib ki, Lyova Mnatsakanyan 1965-ci il sentyabrın 14-də Azərbaycan SSR-in Əsgəran rayonunda anadan olub, 1983-1985-ci illərdə sovet ordusunda xidmət edib:\n“Lyova Mnatsakanyan Rusiya Baş Qərargah Akademiyasında təhsil alıb.\nKəlbəcər döyüşlərində Xankəndi (“Stepanakert”) alayının komandiri idi və 6 mindən çox azərbaycanlının qətlində günahkar sayılır. Qarabağ döyüşçüləri bu qatili yaxşı tanıyırlar. Kəlbəcər uğrunda döyüşlərdə bu terrorçu komandir uçqun yaratmaq üçün dağ zirvələrini atəşə tutur və nəticədə bir çox azərbaycanlı hərbçi şəhid olur. Çox əsgər donaraq ölür. Bəzi Azərbaycan əsgərləri soyuqdan dəli olur, bəziləri donmuş çaylarda “üzməyə” başlayır. Məhz bu qatilin əmri ilə bu əsgərlər hamısı ağır silahlardan atəş nəticəsində şəhid edilir.\nKəlbəcər döyüşündən sonra Lyova ölmüş əsgərləri qarət edir.\n1990-cı illərdə Qarabağda azərbaycanlı əhaliyə qarşı xüsusi amansızlıq göstərən Lyova əsir və girov düşənlərə qarşı xüsusi amansızlıqla davranıb. O, vedrənin altında deşik açır, tərsinə çevirib içinə siçovul yerləşdirir, vedrənin üstündə azərbaycanlıları lüt otuzdurur, vedrəni qızdırırdı; siçovul istidən qaçmaq üçün deşikdən birbaşa orda oturan şəxsin anus dəliyinə girirdi. Bu dəhşətli cəza üsulu ən qəddar növlərdən sayılırdı və qədim Çindən götürülmüşdü.\nLyova əsirləri ağır zirehli maşınlardan atılan silahla vurmaqla məşhur idi. Əsirləri hədəf kimi qoyub onları parça-parça edirdi mərmi zərbələri ilə.\nXocalı soyqırımı günü Mnatsakanyan qaçmağa çalışan insanların üstündən zirehli maşınla keçib. Məhz Çingiz Mustafayevin çəkdiyi kadrlarda meyitlərin təhqir edilməsini Mnatsakanyan təşkil edib. Xocalıda dinc əhalinin tövlələrə yığıb yandıranlardan biri də bu idi”.\nAlim xatırladıb ki, Mnatsakanyan BTC çəkiləndə terror qrupu toplayıb, kəməri partlatmaqla Azərbaycanı hədələyib.",
        "views": "1389",
        "date": "30.09.2023 09:38",
        "link": "https://musavat.com/news/baki-lyovani-ele-kecirdi-meshur-qatil-neler-edib_1010103.html"
    },
    {
        "title": "Ermənilər niyə köçürlər?..",
        "category": "Yazarlar",
        "content": "Ermənilərin bizim Laçın postunda “Bizə heç kim toxunmur, özümüz köçürük” sözlərinə bənd olmayın, onlar başqa yerdə tamam başqa sözlər deyəcəklər.\n\nBəli, indi Rusiyaın informasiya mənbələrinə inansaq, keçmiş Dağlıq Qarabağdan Ermənistana 42 mindən çox adam köçübdür.\n\nBunun nə dərəcədə dəqiq olub-olmadığnı deyə bilmərik, amma bu bir faktdır ki, onlar kütləvi şəkildə Ermənistana köçürlər.\n\nSəbəblər müxtəlifdir. Bir hissə Azərbaycanı türklərə qarşı heyvani nifrətinə görə tərk edir, digərləri törətdikləri cinayətlərə görə cəzalandırılacaqlarından ehtiyat edir, başqa biriləri isə fürsətdən istifadə edib qaçqın statusu alaraq daha firavan ölkələrə köçməyi planlaşdırırlar.\n\nƏslində onların buralarda qalıb-qalmaması qətiyyən bizim problemimiz deyil. Dəfələrlə deyilibdir ki, Azərbaycanın qanunlarını qəbul edənlər burada qalıb əvvəlkindən də rahat və firavan yaşaya bilərlər.\n\nDüzdür, bir çox dövlətlər, xüsusən də erməniləri himayə edənlər bütün bunlardan “uzağa gedən nəticələr” çıxarmağa çalışırlar, guya rəsmi Bakının öz ərazisində ermənilərə qarşı “etnik təmizləmə” siyasəti həyata keçirdiklərini iddia edirlər. Ermənilər özləri də bu xordan kənarda durmur, hətta onun başında dayanırlar. Amma qəti faydası yoxdur. “Blokada” oyunu kim bundan da bir nəticə hasil olmayacaq, ermənilərin bu dəfə də yalan danışması hamıya bəlli olacaq.\n\nOna görə də Azərbaycandan köçən ermənilər daha çox Nikol Paşinyanın və o cümlədən də ermənilərin problemidir. Nikol onları İrəvana buraxmaq istəmir, ehtiyat edir ki, revanşist Qarabağ siyasi klanı ilə buradan Ermənistana köçmüş Dağlıq Qarabağ erməniləri birləşə bilərlər. O ki qaldı Ermənistan ermənilərilə keçmiş Dağlıq Qarabağ ermənilərinə, onlar arasında həmişə ziddiyyət olubdur – son illərədək Ermənistan erməniləri deyirdilər ki, Dağlıq Qarabağ erməniləri təkcə Qarabağı yox, Ermənistanın, xüsusən də İrəvanın özünü də zəbt ediblər.\n\nDüzdür, erməni ideoloqları tamam başqa şey deyir. Onlar iddia edirlər ki, türklərlə bir əsrlik qarşıdurma, o cümlədən otuz illik Dağlıq Qarabağ problemi guya erməniləri bir millət kimi birləşdirdi. Belədirmi? Bizə elə gəlir ki, bu sualın cavabı hələ qarşıdadır, çünki istisna deyil ki, Ermənistan ermənilərilə Dağlıq Qarabağ erməniləri arasında əməlli-başlı ziddiyyət yaransın.\n\nÖtən həftələrdə baş nazir Nikol Paşinyan bəyan etmişdi ki, guya onun göstərişilə 41 min nəfər üçün yer hazırlanıb. Amma on minlərlə adamın sosial problemlərini həll etmək elə də asan bir məsələ deyil, xüsusən də Ermənistan kimi kasıb bir ölkə üçün...\nBəs proseslərin sonu necə görünür? Rusiya prosesləri sakitcə seyr etməkdədir, onunla keçmiş müəttəfiqi arasında “çat” böyüməkdədir. Bu günlərdə Ermənistanda Beynəlxalq Məhkəmənin Roma statutu haqqında qanun layihəsinin ratifikasiya olunduğu bildirildi. Əlbəttə, Rusiya prezidenti yaxın vaxtlarda İrəvana səfərə hazırlaşmırdı. Amma Paşinyan onu bundan ümumiyyətlə məhrum etdi. Üstəgəl, Ermənistanda ABŞ-ın və Fransanın təsiri durmadan artmaqdadır. Bu günədək ABŞ-ın çabaları səngimək bilmir, Vaşinqton Dağlıq Qarabağdakı proseslərə nəzarət etmək üçün beynəlxalq missiya yaratmağa çağırır. Bakı keçmiş Dağlıq Qarabağa BMT müşahidəçilərini buraxmağa hazırdır. Amma bizə elə gəlir ki, bunsuz keçiniləcək – burada ermənilərə, necə deyərlər, “gözün üstə qaşın var” deyən yoxdur, onlar seçimi özləri edirlər.\n\nHəm də çox yaxşı olardı ki, ABŞ, Fransa və yaxud da BMT eyni narahatlığı otuz – qırx il bundan əvvəl, azərbaycanlılar Ermənistandan və Qarabağdan kütləvi şəkildə qovulanda keçirəydilər. Amma onlar bunu etmədilər. Hətta BMT Baş katiblərindən biri Azərbaycana gəlib burada Qarabağın azərbaycanlı qaçqınlarının vəziyyətini öz gözlərilə görmüşdü. Amma nəsə dəyişdimi? Təəssüf! Odur ki, oyun çıxarmağa dəyməz.\n\nBir daha deyirik ki, burada sadə ermənilərə “gözün üstə qaşın var” deyən yoxdur. Üstəgəl, ABŞ-ın, Fransanın yalançı vurnuxmalarının da heç bir nəticəsi olmaycaqdır. Ona görə ki, bu bölgədə hələki Rusiyasız heç bir beynəlxalq mexanizm işləyə bilməz...\nHüseynbala Səlimov",
        "views": "569",
        "date": "30.09.2023 09:34",
        "link": "https://musavat.com/news/ermeniler-niye-kocurler_1010101.html"
    },
    {
        "title": "İrəvan-Moskva münasibətlərində qırılma nöqtəsi - Kremlin hədəsi gecikmədi",
        "category": "Siyasət",
        "content": "“Tezliklə bir çox istiqamətlərdə Rusiyanın cavabını görə biləcəyik”\nSentyabrın 28-də Ermənistan parlamentinin Dövlət Hüquq Məsələləri Komissiyası Beynəlxalq Cinayət Məhkəməsinin (BCM) Roma Statutunun (Əsasnamə) ratifikasiyası məsələsi ilə bağlı müzakirələr aparıb. Müvafiq qanun layihəsini Ermənistanın beynəlxalq hüquqi məsələlər üzrə nümayəndəsi Yeqişe Kirakosyan təqdim edib.\nYada salaq ki, sentyabrda Ermənistanın baş naziri Nikol Paşinyan xalqa videomüraciətində Ermənistanın təhlükəsizliyini təmin edəcəyini, xüsusən də, Beynəlxalq Cinayət Məhkəməsinin Roma Statutunun ratifikasiyası layihəsini müzakirə edəcəyini bildirmişdi. Ötən ilin dekabrında isə hökumət Roma Statutunu təsdiqləmişdi. “2022-ci ilin dekabrında hamımıza aydın oldu ki, KTMT və Ermənistan-Rusiya strateji tərəfdaşlığının rıçaqları Ermənistanın xarici təhlükəsizliyini təmin etmək üçün kifayət deyil”, - deyə Paşinyan BCM-in Roma Statutunu ratifikasiya etməyin vacibliyini əsaslandırarkən söyləmişdi. Gözlənildiyi kimi, komissiya müzakirələrin sonunda müsbət qərar verib və sənədi parlamentin təsdiqinə göndərib. Orada isə hakim partiya konstitusion çoxluq təşkil edir. Statutun ratifikasiyası isə o demək olacaq ki, Putin Ermənistana gələn kimi həbs edilməlidir, hərçənd rəsmi İrəvan guya bunu daha çox BCM-də Azərbaycana qarşı iddia qaldırmaq (guya ordumuz Ermənistan ərazisinə girib) istəyi ilə əlaqələndirir. Öz növbəsində rəsmi Moskva bu qərarın ikitərəfli münasibətlərə öldürücü təsir edəcəyi barədə dəfələrlə xəbərdarlıq edib. Bu gün Rusiya XİN-i bir daha bəyan edib ki, Ermənistan tərəfindən Roma Statutunun ratifikasiyası ikitərəfli münasibətlər üçün ən neqativ nəticələrə səbəb olacaq.\nHansı nəticələrə? Azərbaycan yeni vəziyyətdən öz xeyrinə necə faydalana bilər?\n Fikrət Yusifov \nSabiq maliyyə naziri, iqtisadçı alim Fikrət Yusifov hesab edir ki, Ermənistan tərəfi seçimini edib: “Ermənistanda rusofobiya getdikcə dərinləşir. Rusiyanın Paşinyanı devirmək üçün atdığı bütün addımlar əks effekt verir. Bir sözlə, rusun nuh əyyamından qalmış, çürük KQB  metodlarına söykənən gedişləri erməni toplumunun çoxluğu tərəfindən qəbul edilmir. Ruslar bunu gözləmirdilər. Ruslar inana bilməzdilər ki, öz əlləri ilə yaratdıqları erməni dövləti bu gün onlara beynəlxalq aləmdə təkləndikləri bu çətin dönəmdə belə xəyanət edəcəklər.\nƏslində erməni xisləti ruslara hamıdan yaxşı tanışdır. Bu toplumun intriqasız, fitnə-fəsadsız yaşaya bilmədiyi ruslara yaxşı məlumdur. Elə bu səbəbdən də onlar özlərinin çirkin Qafqaz siyasətində ermənilərin “xidmətlərindən” yararlanmaq istədilər. Və yararlandılar. İki yüz ildir ki, qurduqları bu intriqa yuvası onlar tərəfindən Qafqaz siyasətinin reallaşdırılmasında bir alət kimi istifadə olunur.\nİndi ruslar öz “övladlarından” incik düşüblər. İnciməyin. Ermənilər sizə qarşı nə qədər haqsızlıq etsələr də, onlar yenə də sizə övlad valideyninə doğma olduğu qədər doğmadırlar. Ancaq bu doğmaların digər doğmalardan bir fərqi var. Onlar öz maraqları naminə ata-analarını da ayaqları altına qoyacaq qədər alçala bilirlər.\nTürkmənçay müqaviləsindən sonra ermənilərin İrandan Qarabağa köçürülməsinin təşəbbüskarı və əsas icraçılarından biri olmuş Aleksandr Sergeyeviç Qriboyedov rus imperatoruna ünvanladığı məktubunda yazırdı: “Əlahəzrət, heç bir vəchlə mərkəzi rus torpaqlarında ermənilərin məskunlaşmasına icazə verməyin. Onlar elə tayfadırlar ki, bir neçə on il yaşadıqdan sonra həmin yerləri öz mülkiyyətlərinə çevirəcək və dünyaya hay-küy salacaqlar ki, bura bizim qədim dədə-baba torpağımızdır...” Bəs bu xislətin sahibi olan bir milləti Qarabağ torpaqlarımıza köçürəndə, sonradan bizim torpaqlarımızda onlara dövlət yaradanda “uzaqgörən” ruslar bilmirdilər ki, bir gün bu çanaq öz başlarında çatlayacaq?\nİndi Rusiyanın yüz illər boyu yürütdüyü zorakı Cənubi Qafqaz siyasətinin fiaskoya uğradığı gün gəlib çatıb. Rusiya Ermənistan hakimiyyətindən ağlına belə gətirə bilmədiyi bütün addımları gözləməlidir. Çünki Ermənistan artıq seçimini edib. İndi Putin Ermənistana gələrsə erməni hakimiyyəti düşünmədən onu həbs edib, Beynəlxalq Cinayət Məhkəməsinə təhvil verəcək və bununla da Qərb qarşısında bir “qəhrəman ölkə” imicini yaratmağa çalışacaq.  Ermənistan indi düşdüyü durumda bunu məmuniyyətlə edə bilər\".\nElşən Mustafayev \nBeynəlxalq əlaqələr üzrə ekspert Elşən Mustafayev tezliklə Rusiyanın Ermənistana cavab verəcəyini bildirdi: “Ermənistan parlamentinin Roma statutunu ratifikasiya edəyəcəyi öncədən gözlənilirdi və bununla bağlı xeyli müddətdir ki, müxtəlif fikirlər səsləndirilirdi. Bu statut Beynəlxalq Cinayət Məhkəməsinin (BCM) əsasnaməsidir və əsas 4 cinayət növü ilə bağlı araşdırmalar aparıb qərarlar verə bilər. Bunlar insanlığa qarşı cinayətlər, soyqırım, müharibə və təcavüz cinayətləridir. Əsasnaməyə görə, bu statutu təsdiq etmədən öncə baş vermiş hadisələrlə bağlı müraciət qəbul olunmur. Eyni zamanda, bu statutu imzalamış və təsdiq etmiş ölkələr Beynəlxalq Cinayət Məhkəməsinin verdiyi qərarları icra etməlidir. Yəni BCM Putinlə bağlı hər hansı qərarı veribsə və Putin Ermənistana gələrsə, o qərarı icra etməyə borcludur. Bu gün Paşinyan deyir ki, bizim bu qərarımız Azərbaycanın təcavüzündən qorunmaq üçündür, yəni Rusiyaya qarşı deyil. Halbuki Azərbaycanın Ermənistana ərazi iddiası yoxdur və bu ən yüksək səviyyədə dəfələrlə deyilib. Sərhədlərimiz delimitasiya və demarkasiya olunmadığından bu istiqmətdə də bir söz demək mümkün deyil. Qarabağla bağlı məsələdə isə, ümumiyyətlə, sözləri olmamalıdır. Çünki birincisi bütün dünya dövlətləri Qarabağı Azərbaycanın tərkib hissəsi kimi qəbul edir və bunu Praqada Paşinyan da öz imzası ilə təsdiq edib. İkincisi isə, Azərbaycanın reinteqrasiya təkliflərinə baxmayaraq Qarabağdan gedən ermənilərin bir hissəsi könüllü, bir hissəsi isə separatçı rejimin qalıqlarının təklifi yaxud təhriki ilə təhlükəsiz gedirlər. Yəni Azərbaycan haqqında bir çox ölkələrdə mənfi fikir formalaşdırmağa cəhdlər olsa da, reallıqlar və faktlar həqiqəti əks etdirir. O səbəbdən düşünürəm ki, məqsəd Paşinyanın dediyi kimi yox, məhz Rusiya ilə körpüləri birdəfəlik yandırmaqdır. Bunu rəsmi Kreml də yaxşı anlayır. Verilən bəyanatlar da bu təsdiqləyir. Rəsmi Moskvanın hansı addımları atacağı barədə hələlik bir fikir bildirməsəm də, amma tezliklə bir çox istiqamətlərdə Rusiyanın cavabını görə biləcəyik. Bunun hər hansı effektinin olub-olmayacağı ilə bağlı indidən heç nə demək olmaz. Amma Azərbaycan bu situasiyada regionda 30 ildən artıq mövcud olan problemini kökündən həll edə bilər. Yəni yaxın gələcəkdə sərhədləri dəqiqləşdirib və bəzi texniki məsələləri həll etməklə sülh müqaviləsini imzalaya bilər. İçəridə revanşist güclərin olmasına baxmayaraq, bugünkü Ermənistan hakimiyyəti və əhalinin böyük hissəsi Qarabağla bağlı məsələnin birdəfəlik bitməsini istəyir. Çünki, bu problemin qalması onların bir sıra böyük geosiyasi planlarının həyata keçməsinə, eyni zamanda, Rusiyadan birdəfəlik qırılmasına mane olur. Bəzilərinin Ermənistanın bu addımlarından sonra Zəngəzur dəhlizinin açılmasının problemə çeviriləcəyi ilə bağlı fikirlərinə isə qatılmıram. Çünki, Qarabağ məsələsi artıq həll olunub. Sülh müqaviləsi bağlanandan sonra artıq Laçın koridoru öz statusunu avtomatik itirəcək, Ermənistan və Azərbaycan arasında adi bir yol kimi qalacaq ki, Azərbaycan vətandaşlığını qəbul edəcək ermənilər (əgər olacaqsa) həmin yoldan istifadə edəcəklər. O zaman eynilə Zəngəzurdan keçəcək kommunikasiyalar da yol kimi olacaq. Təxminən bunu bir necə gün öncə prezident İlham Əliyev televiziya müraciətində deyib. Bu zaman sülhməramlıların Laçın yolunu mühafizə etməyə ehtiyac qalmadığı kimi, 3 tərəfli sazişdə göstərilən kimi Zəngəzur dəhlizinin də Rusiya FSB-nin mühafizəsinə ehtiyac qalmayacaq. Təbii ki, dediyim son fikirlər Ermənistan rəhbərliyinin öz dövlətlərinin məhv olmağını istəmədiyi və iqtisadi cəhətdən güclənməsini, əhalinin rifahının yüksəlməsini istədiyi təqdirdə keçərlidir. Əks halda Azərbaycan öz problemlərini onsuzda rahatlıqla həll edəcək. Ermənistanın taleyi necə olacaq, bu, sual altındadır”.\nCavanşir ABBASLI,\n“Yeni Müsavat”",
        "views": "819",
        "date": "30.09.2023 09:28",
        "link": "https://musavat.com/news/irevan-moskva-munasibetlerinde-qirilma-noqtesi-kremlin-hedesi-gecikmedi_1010090.html"
    },
    {
        "title": "Taksidən istifadə edənlər üçün VACİB MƏLUMAT- Sabahdan...",
        "category": "Son xəbər",
        "content": "Sabahdan taksi minik avtomobilləri ilə sərnişin daşımalarına dair yeni tələblər qüvvəyə minir.\nMusavat.com xəbər verir ki, bu, \"Avtomobil nəqliyyatı haqqında\" qanuna dəyişiklikdə əksini tapıb.\nQanuna əsasən, taksi sifarişi xidməti telekommunikasiya vasitələrindən istifadə etməklə, taksi minik avtomobili sifariş etmək istəyən şəxsdən sifarişi qəbul edib hamin daşımaları həyata keçirən şəxsə ötürülməsi ilə bağlı ödənişli xidmətdir. Taksi sifarişi operatoru taksi minik avtomobilləri ilə sərnişin daşımalarını həyata keçirən şəxslərə taksi sifarişi xidməti göstərən hüquqi şəxs və ya fərdi sahibkar olacaq. Taksi sifarişi operatorları fərdi məlumatların informasiya sistemlərini dövlət qeydiyyatından keçirməli və fərdi məlumatların mühafizəsi ilə bağlı tələblərə riayət etməlidirlər. Taksi sifarişi operatorları hər bir taksi sifarişi üzrə siyahısı Nazirlər Kabineti tərəfindən təsdiq edilən adsızlaşdırılmış məlumatların, o cümlədən sürücünün iş və istirahət rejimlərinə riayət olunmasına nəzarət məqsədilə sürücü barədə məlumatların Rəqəmsal İnkişaf və Nəqliyyat Nazirliyinin informasiya sisteminə real vaxt rejimində ötürülməsini təmin etməlidirlər.\nTaksi sifarişi operatorları avtonəqliyyat vasitələrinin texniki vəziyyətinin reysqabağı yoxlanılmasının, sürücülərin reysqabağı tibbi müayinəsinin təşkili imkanı barədə sənəd və ya müvafiq xidmətlərdən istifadə olunmasına dair texniki məntəqə və ya tibb məntəqəsi ilə müqavilə və sürücünün narkotik sərxoşluq vəziyyətinin, narkotik vasitələrin və psixotrop maddələrin istehlakı hallarının müəyyən edilməsi üçün aparılan tibbi müayinənin nəticəsi barədə məlumatın daşıyıcılarda olmalarına nəzarət etməlidirlər. Taksi sifarişi operatoru tərəfindən taksi minik avtomobilləri ilə sərnişin daşımalarına buraxılış vəsiqəsi və müvafiq buraxılış kartı olmayan daşıyıcıya və ya sürücüyə taksi sifarişi xidmətinin göstərilməsi qadağan ediləcək.\nTaksi minik avtomobilləri ilə sərnişin daşımalarına buraxılış vəsiqəsi üçün hüquqi şəxs və ya fərdi sahibkar Rəqəmsal İnkişaf və Nəqliyyat Nazirliyinə \"Lisenziyalar və icazələr haqqında\" qanun ilə müəyyən edilmiş sənədlərdən başqa, aşağıdakı sənədləri (skan edərək) və məlumatları elektron qaydada təqdim etməlidir:\n- sürücülərin müvafiq kateqoriyalı (altkateqoriyalı) sürücülük vəsiqəsi;\n- hüquqi şəxsin və ya fərdi sahibkarın mülkiyyət, istifadə və ya icarə hüququ əsasında malik olduğu avtonəqliyyat vasitələrinin dövlət qeydiyyatı şəhadətnaməsi;\n- ümumi istifadədə olan avtomobil nəqliyyatı ilə ölkədaxili sərnişin və yük daşımalarını yerinə yetirən sürücülərin, o cümlədən taksi minik avtomobillərinin sürücülərinin xüsusi hazırlıq keçməsini təsdiq edən sənədlər;\n- avtonəqliyyat vasitələrinin texniki vəziyyətinin reysqabağı yoxlanılmasının, sürücülərin reysqabağı tibbi müayinəsinin təşkili imkanı barədə sənəd və ya müvafiq xidmətlərdən istifadə olunmasına dair texniki məntəqə və ya tibb məntəqəsi ilə müqavilə;\n- müvafiq icra hakimiyyəti orqanının müəyyən etdiyi orqanın (qurumun) təsdiq etdiyi hallarda müntəzəm sərnişin daşımalarının həyata keçirilməsi nəzərdə tutulan avtonəqliyyat vasitələrinin gediş haqqının elektron qaydada ödənilməsi üçün ödəniş alətləri ilə təchiz olunması barədə məlumat;\n- taksi minik avtomobillərində taksometrin (taksometr funksiyalarının proqram təminatı əsasında həyata keçirildiyi hallar istisna olmaqla) metroloji yoxlamadan keçməsini təsdiq edən şəhadətnamə;\n- sürücünün narkotik sərxoşluq vəziyyətinin, narkotik vasitələrin və psixotrop maddələrin istehlakı hallarının müəyyən edilməsi üçün aparılan tibbi müayinənin nəticəsi barədə məlumat;\n- Lisenziyalar və icazələr haqqında\" qanuna müvafiq olaraq, dövlət rüsumunun ödənildiyini təsdiq edən sənəd (bu maddə ilə nəzərdə tutulan digər sənədlərdə çatışmazlıqlar müəyyən edilmədikdə təqdim olunur).\nTaksi sifarişi operatoru fəaliyyətinə icazə almaq istəyən hüquqi şəxslər və ya fərdi sahibkar Rəqəmsal İnkişaf və Nəqliyyat Nazirliyinə \"Lisenziyalar və icazələr haqqında\" qanun ilə müəyyən edilmiş sənədlərdən başqa, aşağıdakı sənədləri (skan edərək) və məlumatları elektron qaydada təqdim etməlidir:\n- müraciət edən şəxsin internet informasiya ehtiyatı və taksi sifarişi operatoru fəaliyyəti üçün istifadə etdiyi bütün telekommunikasiya vasitələri, o cümlədən mobil tətbiqlər barədə məlumat;\n- taksi sifarişi xidmətinin göstərilməsi üçün Azərbaycan Respublikasının ərazisində yerləşən filial və ya nümayəndəliyi barədə məlumat;\n- Lisenziyalar və icazələr haqqında\" qanuna müvafiq olaraq, dövlət rüsumunun ödənildiyini təsdiq edın sənəd (bu maddə ilə nəzərdə tutulan digər sənədlərdə çatışmazlıqlar müəyyən edilmədikdə təqdim olunmalıdır).\nQeyd olunan sənədlərin və məlumatların Elektron Hökumət İnformasiya Sistemi vasitəsilə müvafiq dövlət orqanından (qurumundan) əldə edilməsi mümkün olduqda həmin sənədlər və ya məlumatlar müraciət edən şəxsdən tələb edilməyəcək. Belə sənədlərin və ya məlumatların Elektron Hökumət İnformasiya Sistemi vasitəsilə əldə edilməsi mümkün olmadığı hallarda onların təqdim edilməsi müraciət edən şəxsin razılığı ilə sorğu əsasında müvafiq dövlət orqanından (qurumundan) tələb olunacaq və ya müraciət edən şəxs tərəfindən təmin ediləcək.\nİcazələr və onların əlavələri müvafiq icra hakimiyyəti orqanının müəyyən etdiyi orqan (qurum) tərəfindən elektron qaydada veriləcək. İcazəni almış şəxs həmin icazəni çap edə və kağız daşıyıcıda istifadə edə biləcək.\nİcazə verildikdə daşıyıcıya elektron qaydada avtonəqliyyat vasitələrinin sayına uyğun olaraq Rəqəmsal İnkişaf və Nəqliyyat Nazirliyi tərəfindən buraxılış kartı veriləcək. Buraxılış kartı daşıyıcının həmin avtonəqliyyat vasitəsi ilə sərnişin daşımalarını həyata keçirmək üçün icazəyə malik olduğunu təsdiq edəcək. Buraxılış kartının hüquqi qüvvəsinin dayandırılması, bərpası, ləğvi və yeni buraxılış kartının verilməsi ilə bağlı inzibati icraat \"Lisenziyalar va icazələr haqqında\" və \"inzibati icraat haqqında\" qanunlara uyğun olaraq həyata keçiriləcək. Avtonəqliyyat vasitələrinin sayı artdıqda, yaxud avtonəqliyyat vasitəsi başqası ilə əvəz olunduqda, hüquqi şəxs və ya fərdi sahibkar yeni buraxılış kartının verilməsi haqqında müraciət etməlidir. Yeni buraxılış kartının verilməsi haqqında müraciətə \"Lisenziyalar və icazələr haqqında\" qanunda nəzərdə tutulan qaydada və müddətdə baxılacaq.\nTaksi minik avtomobilləri ilə sərnişin daşımalarına buraxılış vəsiqələri, o cümlədən taksi sifarişi operatoru fəaliyyətinə icazə 7 il müddətinə veriləcək.\nAvtomobil nəqliyyatı xidmətlərinin səmərəliliyinin və keyfiyyətinin artırılması, habelə ümumi istifadədə olan avtomobil nəqliyyatı ilə daşımalarda nəqliyyat növləri üzrə sərnişin axınlarının paylanmasının optimallaşdırılması məqsədilə Nazirlər Kabineti taksi minik avtomobilləri ilə sərnişin daşımaları üçün icazələrin və onların əlavələrinin sayına məhdudiyyətlər tətbiq edə biləcək. Məhdudiyyətlər tətbiq edilməzdən 60 (altmış) gün əvvəl Azərbaycan Yerüstü Nəqliyyat Agentliyi qismində Azərbaycan Respublikasının Rəqəmsal İnkişaf və Nəqliyyat Nazirliyi müvafiq əsasları göstərməklə, mediada məlumat verməlidir.\nTaksi minik avtomobili ilə sərnişin daşımalarında istifadə olunan avtonəqliyyat vasitələrinin texniki göstəriciləri, daxili və xarici tərtibatı Nazirlər Kabinetinin təsdiq etdiyi tələblərə uyğun olmalıdır. Həmin tələblərə cavab verməyən avtonəqliyyat vasitəsinə buraxılış kartının verilməsindən imtina olunacaq, verilmiş buraxılış kartının isə hüquqi qüvvəsi dayandırılacaq və ya o, ləğv ediləcək.\nTaksi minik avtomobilləri ilə sərnişin daşımaları taksometrin göstəriciləri və ya taksi sifarişi xidmətinə qoşulduqda, taksometr funksiyalarını yerinə yetirən proqram təminatı vasitəsilə müəyyən olunan qiymət üzrə ödəniş əsasında, müvafiq buraxılış vəsiqəsi və buraxılış kartı olan daşıyıcılar tərəfindən yerinə yetiriləcək. Taksi minik avtomobilləri ilə sərnişin daşımalarına buraxılış vəsiqəsi olmadan və ya digər şəxslərə məxsus buraxılış vəsiqəsi əsasında taksi minik avtomobilləri ilə sərnişin daşımalarının yerinə yetirilməsi, habelə buraxılış kartı olmayan nəqliyyat vasitələrinin sərnişindaşımada istismar edilməsi qadağan ediləcək.\nTaksi minik avtomobilləri ilə sərnişin daşımaları buraxılış kartında müəyyən edilmiş ərazi hüdudları daxilində hər hansı şəxsin sifarişi əsasında qeyri-müntəzəm marşrut üzrə yerinə yetirilir.\nTaksometr taksi minik avtomobilinin qət etdiyi məsafəni və boşdayanmanın müddətinin uçotunun aparılmasını, gediş haqqının məbləğinin hesablanmasını və bu barədə sərnişinin məlumatlandırılmasını təmin edən, taksi minik avtomobili üçün nəzərdə tutulmuş fiskal yaddaşlı xüsusi ölçü cihazı və ya proqram təminatıdır.\nQeyd edək ki, indiyə qədər qüvvədə olan qanunda taksi sifarişi operatoru yer almayıb. Taksi minik avtomobilləri ilə sərnişin daşınması üçün nəzərdə tutulmuş avtonəqliyyat vasitəsinin təchiz olunduğu taksometrin metroloji yoxlamadan keçməsini təsdiq edən, müvafiq icra hakimiyyəti orqanı tərəfindən akkreditasiya olunan qurumlar tərəfindən verilmiş yoxlama haqqında şəhadətnamə verilmiş xüsusi razılığın (lisenziyanın) şərtləri sırasındadır. Xüsusi razılıq (lisenziya) almaq üçün hüquqi şəxs və ya fərdi sahibkar tərəfindən lisenziya verən dövlət orqanına taksi minik avtomobillərinin sürücülərinin xüsusi hazırlıq keçməsini təsdiq edən sənədlərin surətləri təqdim olunmalı idi.\nXüsusi razılıq (lisenziya) qanunvericiliklə nəzərdə tutulmuş qaydada Azərbaycan Respublikasının müvafiq icra hakimiyyəti orqanı tərəfindən 5 il müddətinə verilirdi. Taksi minik avtomobilləri ilə sərnişin daşımalarına xüsusi razılıq (lisenziya) verilərkən və həmin avtomobillərlə sərnişin daşımalarının həyata keçirilməsi zamanı avtonəqliyyat vasitəsinin texniki, istismar, təhlükəsizlik və ekoloji tələblərə uyğunluğu \"Yol hərəkəti haqqında\" qanun ilə müəyyən edilmiş qaydada verilən nəqliyyat vasitəsinin texniki baxış talonu ilə müəyyən edilib. Nəqliyyat xidmətlərinin səmərəliliyinin və keyfiyyətinin artırılması məqsədilə Azərbaycan Respublikasının müvafiq icra hakimiyyəti orqanı tərəfindən avtomobil nəqliyyatı ilə daşımaların və ya avtonəqliyyat vasitələrinin müəyyən növləri üçün xüsusi razılığın (lisenziyanın) yaxud lisenziya kartlarının sayına məhdudiyyətlər tətbiq edilə bilərdi. Müvafiq icra hakimiyyəti orqanı məhdudiyyətləri tətbiq etməzdən 60 gün əvvəl mediada məlumat verirdi.\nTaksi minik avtomobilləri ilə sərnişin daşımaları xüsusi razılığa (lisenziyaya) malik olan daşıyıcılar tərəfindən metroloji yoxlamadan keçmiş taksometrin göstəriciləri üzrə, ödəniş əsasında yerinə yetirilirdi. Taksi minik avtomobilləri ilə sərnişin daşımaları müəyyən edilmiş ərazi hüdudları daxilində hər hansı şəxsin sifarişi əsasında qeyri-müntəzəm marşrut üzrə yerinə yetirilirdi.\nQeyd edək ki, Prezident İlham Əliyevin \"Azərbaycan Respublikasının İnzibati Xətalar Məcəlləsində dəyişiklik edilməsi haqqında\" qanunun tətbiqi ilə bağlı imzaladığı 18 avqust 2023-cü il tarixli fərmana əsasən, taksiylə sərnişin daşımalarına dair yeni tələblərin pozulmasına görə cərimələr 2024-cü il yanvarın 1-dən qüvvəyə minir.",
        "views": "1179",
        "date": "30.09.2023 09:25",
        "link": "https://musavat.com/news/taksiden-istifade-edenler-ucun-vacib-melumat-sabahdan_1010100.html"
    },
    {
        "title": "“Mən sənsiz ölmədim, məni bağışla...”",
        "category": "Gündəm",
        "content": "Millət vəkili Qənirə Paşayevanın vəfatı ilə bağlı bacısı Kəmalə Paşayeva sosial media hesabında paylaşım edib.\nMusavat.com qafqazinfo-ya istinadən xəbər verir ki, o, deputatla fotosunu Ramiz Rövşənin \"Ayrılıq\" şeirinin məşhur misrası ilə paylaşıb:\n\"Mən elə bilirdim, sənsiz ölərəm,\nMən sənsiz ölmədim, məni bağışla!\n\"Ölmədim\" deyirəm, nə bilim axı, -\nBəlkə də, mən sənsiz ölmüşəm elə,\nQəbirsiz-kəfənsiz ölmüşəm elə\".\nQeyd edək ki, Q. Paşayeva sentabrın 28-i axşam saatlarında 48 yaşında Mərkəzi Klinikada vəfat edib.",
        "views": "993",
        "date": "30.09.2023 09:17",
        "link": "https://musavat.com/news/men-sensiz-olmedim-meni-bagisla_1010099.html"
    },
    {
        "title": "“Rusiya diplomatiyası Azərbaycan diplomatiyasından gərək ibrət götürsün, çünki...”",
        "category": "Siyasət",
        "content": "Tofiq Abbasov: “80 mindən çox erməninin oradan çıxması məsələsinə inanmıram”\nİndiyədək minlərlə Qarabağ ermənisi Laçın sərhəd buraxılış məntəqəsini keçərək Ermənistana üz tutub. Antiterror tədbirlərindən sonra Azərbaycan bəyan etdi ki, dinc ermənilərin bütün hüquqları qorunacaq. Ancaq bununla belə Xankəndi, Ağdərə, Xocavənd, Xocalıdakı ermənilərin bir hissəsi Qarabağı tərk edərək, Ermənistana gedir.\nErməni mənbələri iddia edir ki, 80 mindən çox erməni artıq Qarabağı tərk edib.  Son günlər isə cəmiyyətdə bununla bağlı müzakirələr zamanı verilən suallardan biri də odur ki, ermənilər tamamilə Qarabağı tərk edərsə, bir erməni belə o ərazilərdə qalmazsa, bundan sonra nələr olacaq? Belə olduğu təqdirdə Rusiya sülhməramlılarının burada qalmasına ehtiyac varmı? \nYeri gəlmişkən, Rusiya Dövlət Dumasının MDB işləri üzrə komitəsi sədrinin birinci müavini Viktor Vodolatski deyib ki, “Dağlıq Qarabağ Respublikası” ləğvi barədə qərar hərbi əməliyyatların dayandırılması baxımından müsbətdir: “Ermənistan və onun lideri Paşinyan Qarabağı Azərbaycan ərazisi kimi tanıyıb. İndi Qarabağı tərk edənlərin bir qismi Ermənistanda, bir qismi də Rusiyada yaşayacaq. Azərbaycan bu ərazidə orada qalacaq insanların normal yaşaması üçün şərait yaradacaq, çünki bura artıq bütün hakimiyyət orqanları ilə onların ərazisidir. Təbii ki, bizim orada yerləşən sülhməramlı kontingentimiz böyük ehtimalla əhəmiyyətsiz olacaq”, - deputat bildirib. Onun iddiasına görə, Rusiya üçün əsas odur ki, silahlı münaqişələr, toqquşmalar olmasın, insanlar ölməsinlər:\"Bizim üçün əsas odur ki, Qarabağın hüdudlarından kənarda alovlana və genişlənə biləcək qaynar nöqtə yoxdur. Cənubi Qafqazda sabitlik Rusiya üçün vacibdir ki, qarşıdurma, ən əsası isə düşmənçilik olmasın\".\nPolitoloq Tofiq Abbasov mövzu ilə bağlı “Yeni Müsavat”a dedi ki, Azərbaycan dövləti ermənilərin heç birini ölkədən qovmur: “Həm reinteqrasiya planını hazır etmişik, həm də amnistiya planını elan etmişik. Nəhayət, işçi qrupunu yaratmışıq. Onlar üçün də,  azərbaycanlılar üçün də qayıdış planı hazırlamışıq. Bunlar hamısı bir həqiqətdən xəbər verir ki, Azərbaycan dövləti Ermənistan kimi etnik təmizləmə etmək niyyətində deyil. Bizim təcrübəmizdə bu yoxdur. Ermənilər amma bunu ediblər, Qarabağda yaşayan həmvətənlərimizi illərlə oradan uzaqlaşdırıblar. Soydaşlarımız hələ də Xocalıya, Xankəndiyə, Kərkicahana çata bilmirlər. Bu təcrübəni yaşadan, onu təbliğ edən ermənilərdir. Çünki onların dövləti mono dövlətdir. Bunu dünya-aləm, hər kəs bilir. Amma bizi istəməyənlər bunu görməzdən gəlirlər. Mənim çox yaxşı yadımdadır, 1986-ci ildən başladılar azərbaycanlıları oradan yavaş-yavaş çıxarmağa. Dünya bunu görürdü. Təəssüf ki, heç bir reaksiya vermirdi. Bir milyona yaxın qaçqın, məcburi köçkünümüz oldu. Yenə də dünya susdu. Çox təəssüf ki, dünya birliyinin çox saxtakar yanaşmasının indi də şahidi oluruq.  Bunlar işğalçdırlar, istər Ermənistanda yaşayan, istərsə də Qarabağda məskunlaşmış və silahlanmış 10 minə yaxın onun bandit dəstəsi. Bunlar hamısı oğru və separatistidirlər. Bunları görməmək ən azı mənəviyyatsızlıq, riyakarlıqdan başqa bir şey deyildir. 80 mindən çox erməninin oradan çıxması məsələsinə də mən inanmıram. Qarabağda 80 min erməni yaşamayıb. Rəqəmləri şişirdirlər”.\nEkspert əlavə edib ki, ermənilər buradan çıxıb gedəndən sonra sülhməramlıların qalmasının mənası yoxdur: “Rusiya diplomatiyası Azərbaycan diplomatiyasından gərək ibrət götürsün. Biz hay-küy salmadan, çalışdıq ki, dinc yolla bu prosesləri qaydasına salaq. Ermənilər istəmədilər. Onların arxasında duran adamlar onlara düzgün təlimatlar vermirdilər. Çalışırdılar ki, onları Azərbaycanla toqquşdursunlar. Axırda bu ”çanaq\" ermənilərin öz başında sındı. Azərbaycandan onlar qovulmurlar ki. Onlar özləri də deyirlər ki, qondarma rejimin rəhbərləri onlara təkidlə deyirlər ki, çıxın, gedin\".\nQeyd edək ki, ötən gün Ermənistan baş naziri Nikol Paşinyan hökumətin iclasında deyib ki, Qarabağdan çıxan ermənilər əsasən Ermənistanın əyalətlərinə yerləşdiriləcək və bu istiqamətdə işlər görülüb. Hazırda biz faktiki olaraq qısamüddətli yerləşdirmə problemini həll edirik, növbəti vəzifəmiz ortamüddətli yerləşdirmə proqramını həyata keçirməkdir. O əlavə edib ki, Qarabağdan çıxan ermənilər üçün üç bölgə müəyyənləşib: “Bunlar Basarkeçər, Dərələyəz və Zəngəzurdur. Bu bölgələrdə Qarabağı tərk edən ermənilərin  orta müddətli yerləşdirilməsi məsələsini həll etmək üçün ailələr və kirayə mənzillər mexanizmi var”, - Paşinyan qeyd edib. Qarabağ ermənilərin işlə təmin edilməsinə gəldikdə Paşinyan deyib ki, onlara peşələrinə uyğun iş veriləcək.\nAfaq MİRAYİQ,\nMusavat.com\n ",
        "views": "481",
        "date": "30.09.2023 09:13",
        "link": "https://musavat.com/news/rusiya-diplomatiyasi-azerbaycan-diplomatiyasindan-gerek-ibret-gotursun-cunki_1010089.html"
    },
    {
        "title": "Qarabağ bölgəsində döyüş mövqeləri və dayaq məntəqələri ləğv edilir - VİDEO",
        "category": "Son xəbər",
        "content": "Lokal xarakterli antiterror tədbirləri nəticəsində Ermənistan silahlı qüvvələrinin birləşmələri tərəfindən tərk edilmiş döyüş mövqeləri və dayaq məntəqələri ləğv edilir, ərazidə kommunikasiya xətləri bərpa olunur.\nBu barədə Musavat.com-a Müdafiə Nazirliyindən məlumat verilib.\nQeyd olunub ki, sentyabrın 29-da Tərtər və Ağdərə yaşayış məntəqələrini birləşdirən yol üzərindəki döyüş mövqeyi ləğv edilərək nəqliyyat vasitələrinin təhlükəsiz hərəkəti təmin edilib.",
        "views": "772",
        "date": "30.09.2023 09:06",
        "link": "https://musavat.com/news/qarabag-bolgesinde-doyus-movqeleri-ve-dayaq-menteqeleri-legv-edilir-video_1010096.html"
    },
    {
        "title": "Qiymətləndiricilərin işi də qiymətləndiriləcək - yeni qanunda nələr var?",
        "category": "İqtisadiyyat",
        "content": "    Azərbaycanda çoxlarının işi düşən, amma cəmiyyətin diqqət mərkəzində olmayan bir sahə var - qiymətləndirmə. Bu gün avtomobili ilə qəza edən şəxsdən tutmuş, həbs olunaraq əmlakı müsadirə olunan, əmlakını sığortaladan, özəlləşdirən, ipoteka ilə əmlak alan, boşanan, vərəsəlik hüququ yaranan şəxslərə qədər hər kəsin qiymətləndiricilərə “işi” düşür. Böyük əksəriyyətimiz məhz bu zaman qiymətləndirici işi ilə tanış oluruq: birimiz razı, birimiz narazı qalmaqla.\n  Yaxın vaxtlarda Azərbaycanda qiymətləndirmə fəaliyyətini tənzimləyən hüquqi baza tamamilə yenilənəcək. Belə ki, bu günlərdə Milli Məclisə “Qiymətləndirmə fəaliyyəti haqqında” qanun layihəsinin müzakirələri başlayıb. Qanun Azərbaycanda qiymətləndirmə fəaliyyətinin Qiymətləndiricilər Palatası tərəfindən tənzimlənməsini nəzərdə tutur. Layihəyə əsasən, Qiymətləndiricilər Palatası qiymətləndiricilərin məcburi üzvlüyü əsasında yaradılan və fəaliyyətini özünüidarəetmə prinsipi əsasında həyata keçirən qeyri-kommersiya hüquqi şəxsidir.\nQiymətləndiricilər Palatasının üzvü olmayan şəxslər Azərbaycan Respublikasının ərazisində qiymətləndirmə fəaliyyəti ilə məşğul ola bilməzlər.\nQiymətləndirmə fəaliyyəti ilə məşğul olmaq istəyənlər imtahandan keçəcəklər. Layihəyə əsasən, qəsdən ağır və xüsusilə ağır cinayət, habelə xarakterindən və ictimai təhlükəlilik dərəcəsindən asılı olmayaraq korrupsiya cinayəti və qulluq mənafeyi əleyhinə olan digər cinayət, həmçinin iqtisadi sahədə cinayət törətməyə görə məhkumluğu ödənilməmiş və ya götürülməmiş, barəsində tibbi xarakterli məcburi tədbirlərin tətbiq edilməsi haqqında qanuni qüvvəyə minmiş məhkəmə qərarı olan şəxslər nəzərə alınmaqla, ali təhsilə və 3 (üç) ildən az olmayan ümumi iş stajına malik olan, ixtisas imtahanını müvəffəqiyyətlə vermiş və Qiymətləndiricilər Palatasının üzvü olan şəxs qiymətləndirici ola bilər.\nQəsdən ağır və xüsusilə ağır cinayət, habelə xarakterindən və ictimai təhlükəlilik dərəcəsindən asılı olmayaraq korrupsiya cinayəti və qulluq mənafeyi əleyhinə olan digər cinayət, həmçinin iqtisadi sahədə cinayət törətməyə görə məhkumluğu ödənilməmiş və ya götürülməmiş, barəsində tibbi xarakterli məcburi tədbirlərin tətbiq edilməsi haqqında qanuni qüvvəyə minmiş məhkəmə qərarı olan şəxslər qiymətləndirici ola bilməzlər.\nQiymətləndirici öz fəaliyyətini müstəqil və ya qiymətləndirici təşkilatla bağladığı əmək müqaviləsi əsasında həyata keçirir.\nQiymətləndiricilər Palatasında akkreditasiyadan keçən qeyri-rezident fiziki şəxslər Azərbaycan Respublikasının ərazisində qiymətləndirmə fəaliyyəti ilə məşğul ola bilərlər. Qiymətləndirmə fəaliyyəti ilə məşğul olmaq üçün qeyri-rezident fiziki şəxslərin akkreditasiyadan keçirilməsi qaydasını və həmin şəxslərə dair tələbləri müvafiq icra hakimiyyəti orqanının müəyyən etdiyi orqan (qurum) müəyyən edir.\nLayihəyə əsasən, Qiymətləndirmə fəaliyyəti ilə məşğul olmaq üçün ixtisas imtahanları yazılı testdən ibarət olmaqla, qiymətləndirmə fəaliyyətinin istiqamətləri üzrə müvafiq icra hakimiyyəti orqanının müəyyən etdiyi orqan (qurum) tərəfindən təşkil edilir və keçiriləcək.\nİxtisas imtahanından keçməyən şəxslərin qiymətləndirmə fəaliyyəti ilə məşğul olmaq üçün keçirilən imtahanlarda təkrar iştirak etmək hüququ vardır.\nİxtisas imtahanlarının təşkili və keçirilməsi, qiymətləndiricinin ixtisas şəhadətnaməsinin forması və verilməsi qaydaları müvafiq icra hakimiyyəti orqanının müəyyən etdiyi orqan (qurum) tərəfindən müəyyən edilir.\nLayihəyə əsasən, bu Qanunda nəzərdə tutulmuş qaydada ixtisas şəhadətnaməsini almış şəxs üzvlüyə qəbul edilmək üçün Qiymətləndiricilər Palatasının Rəyasət Heyətinə ərizə ilə müraciət edir. Ərizəyə ixtisas şəhadətnaməsinin surəti və qiymətləndiricinin peşə məsuliyyətinin sığorta şəhadətnaməsi əlavə olunur. Müraciət edən şəxsdən əlavə sənədlər tələb edilə bilməz.\nQiymətləndirici tərəfindən qiymətləndirmə fəaliyyəti haqqında Azərbaycan Respublikası qanunvericiliyinin və qiymətləndiricinin etik davranış qaydalarının tələbləri pozulduqda İntizam Komissiyasının rəyi əsasında Qiymətləndiricilər Palatasının Rəyasət Heyəti qiymətləndiriciyə töhmət; 3 (üç) aydan 1 (bir) il müddətinədək qiymətləndirmə fəaliyyəti ilə məşğul olmaq hüququnun dayandırılması kimi intizam tədbiri tətbiq edə bilər. Bu Qanunda göstərilmiş intizam tənbehi tədbirlərindən hər hansı biri tətbiq olunmadan qiymətləndiriciyə yazılı və ya şifahi qaydada xəbərdarlıq edilə bilər.\nQiymətləndirici haqqında intizam tənbehi intizam pozuntusunun aşkar edildiyi gündən 6 (altı) ay, törədildiyi gündən isə 1 (bir) il müddətində tətbiq edilir.\nBarəsində qiymətləndirmə fəaliyyəti ilə məşğul olmaq hüququnun dayandırılması haqqında qərar qəbul edilmiş qiymətləndirici həmin müddətdə Qiymətləndiricilər Palatasının Rəyasət Heyətinə və Qiymətləndiricilərin İntizam Komissiyasına üzv seçilə bilməz.\nQiymətləndirici intizam tənbehi tədbirinin tətbiq edilməsi barədə qərardan məhkəməyə şikayət verə bilər.\nQanuna əsasən Qiymətləndiricilər Palatasının Rəyasət Heyətinin sədri iki dəfədən artıq seçilə bilməyəcək.\nLayihəyə görə, dövlət və bələdiyyə əmlakı özgəninkiləşdirildikdə əmlakın məcburi qiymətləndirilməsi həyata keçiriləcək. Məcburi qiymətləndirmə 2027-ci il iyulun 1-dən 3 (üç) ildən az olmayan müddətdə Qiymətləndiricilər Palatasının üzvü olan və ya Qiymətləndiricilər Palatasında akkreditasiyadan keçən qiymətləndirici tərəfindən aparıla biləcək.\nQanunda qiymətləndirmənin aparılmasına tətbiq ediləcək məhdudiyyətlər də yer alıb. Belə ki, qiymətləndirici sifarişçinin yaxın qohumu (ər, arvad, valideynlər və uşaqlar, baba-nənə və nəvələr, doğma və ögey (ümumi ata və anası olan) qardaş və bacılar), kreditoru (borclusu) və ya sığortalısı olduqda, habelə qiymətləndirici təşkilat sifarişçinin kreditoru (borclusu), sığortalısı olduqda və ya sifarişçi qiymətləndirici təşkilata Azərbaycan Respublikası Mülki Məcəllə ilə müəyyən edilən aidiyyəti olan şəxs olduqda tərəflər arasında qiymətləndirmə haqqında müqavilə bağlana bilməz.\nQiymətləndiricinin qiymətləndirmə obyektinə dair qiymətləndirmə haqqında müqavilədən kənar öhdəlikləri və ya qiymətləndirmənin nəticələrinə görə maddi marağı, habelə qiymətləndirmə obyektinə dair əmlak mənafeyi olduqda onun qiymətləndirməni aparmasına yol verilmir.\nNüsrət İbrahimov: “Pərakəndəlik aradan qalxacaq”\n MBA Konsaltinq şirkətinin rəhbəri Nüsrət İbrahimov deyir ki, qanunun qəbulu son dərəcə zəruri idi: “Hələ 1998-ci ildə Azərbaycanda ”Qiymətləndirmə fəaliyyəti haqqında\" qanun qəbul olunmuşdu. İki səhifəlik qanun idi. 2002-ci ildən sonra qanunda dəyişikliklərə ehtiyac yarandı. Çünki qanunla qiymətləndirici kimi fəaliyyət göstərmək üçün İqtisadiyyat Nazirliyindən lisenziya alınması tələb olunurdu, amma 2002-ci ildə bu sahədə lisenziyalaşdırma ləğv edildi. Daha sonra hüquqi şəxs olaraq qiymətləndirmə fəaliyyəti göstərmək qadağan edildi və sair. Uzun müddət qanuna dəyişikliklər məsələsi qaldırıldı, 2014-cü ildən biz qərara gəldik ki, tamamilə yeni qanun hazırlansın. Çünki yeni şərtlər formalaşmışdı. O vaxtdan indiyədək 3 dəfə qanun layihəsi hazırlanaraq Milli Məclisə təqdim olunub. Nəhayət ki, bu layihə Milli Məclisin müzakirəsinə verilib. Qanunda əsas dəyişikliklərdən biri budur ki, qiymətləndirici fəaliyyəti ilə fiziki şəxslər məşğul olacaq. İkinci mühüm məsələ qiymətləndiricilərin fəaliyyətinin palata tərəfindən tənzimlənməsidir. Necə ki, Auditorlar Palatası, Vəkillər Kollegiyası var, eləcə də Qiymətləndiricilər Palatası olacaq, proseslər onun tərəfindən tənzimlənəcək. Nəhayət, əsas məsələlərdən biri də budur ki, indiyədək “qiymətləndirici kimdir” sualının dəqiq cavabını heç yerdə tapmaq olmurdu. Bu səbəbdən də böyük pərakəndəlik hökm sürürdü, istənilən şəxs qiymətləndirici kimi çalışa bilirdi. İndi qanunda bütün anlayışlar əksini tapıb: qiymətləndirici kimdir, qiymətləndirilən obyekt nədir və sair. Üstəlik, kimlər qiymətləndirici fəaliyyəti ilə məşğul ola bilərlər. Hesab edirəm ki, qanun qüvvəyə minəndən sonra 1-2 il ərzində bütün məqamlar həllini tapacaq\".\nN.İbrahimovun sözlərinə görə, qanun layihəsi ilə bağlı bir neçə təklifləri olub və onları İqtisadiyyat Nazirliyində keçirilən müzakirələrdə təklif ediblər: “Düşünürəm ki, həmin təkliflər də yekun variantda əksini tapacaq”.\nPalata qiymətləndiricilərin fəaliyyətini məhdudlaşdırmayacaq ki? N.İbrahimov bunun əksini düşünür: “Əksinə, imtahan verib qiymətləndirici kimi fəaliyyət göstərən şəxslər üçün geniş imkanlar açılacaq. Qiymətləndirici fəaliyyəti sığortalanacaq, indiyədək bu məqan qanunvericilikdə əksini tapmamışdı”.\nVüqar Oruc: “Qiymətləndirmə sahəsində tamamilə yeni mərhələnin əsası qoyulur”\nAzərbaycan Qiymətləndiricilər Cəmiyyətinin sədri Vüqar Orucun sözlərinə görə, qanun layihəsi ilə bağlı təkliflərini İqtisadiyyat Nazirliyinə təqdim ediblər: “Biz Milli Məclisdə layihənin komitə müzakirələrində iştirak etdik. Yaxın günlərdə layihəni Cəmiyyət üzvləri ilə müzakirə edəcəyik. Hesab edirik ki, qanunun müəyyən təkmilləşmələrlə qəbulu vacibdir. Bununla bağlı təkliflərimizi Milli Məclisə də təqdim edəcəyik. Qanunun qəbulu son dərəcə vacibdir. Qiymətləndiricilər Cəmiyyəti olaraq bu sahədə fəaliyyətləri tənzimləyirdik. Lakin müxtəlif pozuntulara yol verən qiymətləndiricilərə münasibətdə hər hansı intizam tədbiri görmək səlahiyyətimiz yox idi. Qanun Qiymətləndiricilər Palatasına belə səlahiyyətlər verir. Cəmiyyətimiz 60-a yaxın qiymətləndirici şirkəti birləşdirir. Biz  Beynəlxalq Qiymətləndirmə Standartları Komitəsində Azərbaycanı uğurla təmsil edirik. Azərbaycanda sertifikatlaşdırma prosesini bu qurumun tələbləri əsasında həyata keçiririk. Eyni zamanda Türk Dövlətləri Qiymətləndirici Təşkilatları Birliyində də Azərbaycanı təmsil edirik”.\nV.Orucun dediyinə görə, rəhbəri olduğu cəmiyyət qanun qüvvəyə minib, Qiymətləndiricilər Palatası yaradılandan sonra da fəaliyyətini davam etdirəcək: “Cəmiyyətimiz Qiymətləndiricilər Palatasının fəaliyyətində aparıcı rol oynamağa çalışacaq. Qiymətləndirmə sahəsində qarşılaşdığımız problemlərin həllində yaxından iştirak edərək, onların aradan qaldırılmasına töhfəmizi verəcəyik. Qanunda bəzi müddəaların təkmilləşdirilməsini zəruri sayırıq, oktyabrın 7-də layihəni müzakirə edərək, təkliflərimizi verəcəyik. Ümumilikdə qanunun qəbulunu Azərbaycanda qiymətləndirmə sahəsində tamamilə yeni mərhələnin başlanğıcı kimi qiymətləndiririk”.\nDünya SAKİT,\n“Yeni Müsavat”",
        "views": "297",
        "date": "30.09.2023 09:00",
        "link": "https://musavat.com/news/qiymetlendiricilerin-isi-de-qiymetlendirilecek-yeni-qanunda-neler-var_1010088.html"
    },
    {
        "title": "Qarabağda separatçılardan nə qədər silah-sursat yığılıb? Rəqəmlər ŞOK etdi! - VİDEO",
        "category": "Ölkə",
        "content": "Musavat.com xəbər verir ki, Aparıcı Sevinc Telmanqızı TV Müsavat-ın canlı efirində Qarabağda separatçılardan yığılan silah-sursatlardan danışıb. \nSevinc Telmanqızı efirdə Müdafiə Nazirliyinin yaydığı məlumatını səsləndirib:\nSİLAHLAR\n1. Atıcı silahlar – 1151\n2. Qumbaraatanlar – 84\n3. Top və haubitsalar – 16\n4. Minaatanlar – 39\n5. Tank əleyhinə silahlar – 22\n6. HHM silahları – 132\nTEXNİKA\n1. Zirehli texnika – 18\n2. Avtomobil texnikası – 120\n3. Qoşqular – 21\n4. Yardımçı texnika – 5\nDÖYÜŞ SURSATLARI\n1. Raketlər – 984\n2. Top və haubitsa mərmiləri – 2722\n3. Zenit top mərmiləri – 2627\n4. Minaatan mərmiləri – 6653\n5. Qumbaralar – 2266\n6. Əl qumbaraları – 1368\n7. Patronlar – 652842\n8. Digər sursatlar – 2132\nCİHAZLAR\n1. Optik cihazlar – 216\n2. Digər cihazlar – 31\nTƏCHİZAT\n1. Fərdi təchizat vasitələri – 677\n2. Müxtəlif silahların qurğuları – 8\n3. Digər təchizat vasitələri – 2076 \nƏtraflı videoda:",
        "views": "2205",
        "date": "30.09.2023 08:47",
        "link": "https://musavat.com/news/qarabagda-separatcilardan-ne-qeder-silah-sursat-yigilib-reqemler-sok-etdi-video_1010019.html"
    },
    {
        "title": "“Onu milliləşdirmək üçün bacım oğlu ilə nikaha apardım” - Şok açıqlama - VİDEO",
        "category": "İdman",
        "content": "\"CBC Sport\"da yayımlanan \"Əlavə vaxt\" verilişində maraqlı anlar yaşanıb.\nMusavat.com qafqazinfo-ya istinadən xəbər verir ki, verilişə qonaq qismində qatılan Beynəlxalq dərəcəli hakim Hicran Şərifov əslən Bolqarıstandan olan qadın güləşçi Elis Manolavanı necə milliləşdirilməsindən danışıb:\n\"Rumıniyada Elisin ailəsi ilə tanış oldum və onu Azərbaycana gətirdim. Sənədlərini də asan yolla düzəldirdim. Onu bacım oğlu ilə nikaha aparırdım. O, bura ərə gəlir, vəssalam, rahat yolla Azərbaycandan güləşəcəkdi. Bizim gəlnimiz olacaqdı. Mən onun şəxsi məşqçisi olmalıydım, mənim əlimdən alıb öz adlarına yazdılar\". \nQeyd edək ki, Elis Manolova 2019-cu ildə Azərbaycan bayrağı altında Avropa çempionu olub.  Bundan başqa o, 2017-ci ildə IV İslam Həmrəyliyi Oyunlarının qızıl medalına sahib olub.",
        "views": "1641",
        "date": "30.09.2023 08:33",
        "link": "https://musavat.com/news/onu-millilesdirmek-ucun-bacim-oglu-ile-nikaha-apardim-sok-aciqlama-video_1010085.html"
    },
    {
        "title": "Azərbaycanda ŞOK OLAY: Evin zirzəmisindən görün nə tapdılar - FOTO",
        "category": "Hadisə",
        "content": "Zaqatala şəhəri, İmam Şamil küçəsində yerləşən evlərdən birinin zirzəmisində nəhəng küplər tapılıb.   \nMusavat.com Lent.az-a istinadən xəbər verir ki, Aqşin Osmanov köhnə evini sökərkən zirzəmidə qədim və nəhəng küplər aşkar edib. \nKüplər çox nəhəng olduğu üçün qaldırıcı kranla belə onları çıxarmaq mümkün olmayıb. Bu zaman küplərdən biri qırılıb. Digəri isə salamatdır. \nKüplərin nə zaman və hansı məqsədlə ora basdırıldığı məlum deyil. \n ",
        "views": "2213",
        "date": "30.09.2023 08:24",
        "link": "https://musavat.com/news/azerbaycanda-sok-olay-evin-zirzemisinden-gorun-ne-tapdilar-foto_1010084.html"
    },
    {
        "title": "Bakı-Qazax yolunda DƏHŞƏT: Sərnişinlə dolu mikroavrobus aşdı, yaralananlar var",
        "category": "Hadisə",
        "content": "Bakı-Qazax magistralının Yevlax rayon ərazisindən keçən hissəsində 7 nəfərin xəsarət alması ilə nəticələnən yol-nəqliyyat hadisəsi olub.\nMusavat.com report-a istinadən xəbər verir ki, sərnişin daşıyan \"Mersedes Vito\" markalı mikroavtobus hərəkətdə olan zaman öncə \"QAZel\" markalı kiçik tutumlu yük maşınına çırpılıb, daha sonra idarəetmədən çıxaraq yol kənarına aşıb.\nNəticədə mikroavtobusda olan 7 nəfər xəsarət alıb.\nOnlar xəstəxanaya yerləşdiriliblər. İkisinin vəziyyəti ağır, digərlərinin isə orta-ağır və kafi qiymətləndirilir.\nQeyd edək ki, qəzaya düşənlər Bakıdan toydan qayıdaraq Tovuza gedirlərmiş.",
        "views": "739",
        "date": "30.09.2023 08:15",
        "link": "https://musavat.com/news/baki-qazax-yolunda-dehset-sernisinle-dolu-mikroavrobus-asdi-yaralananlar-var_1010083.html"
    },
    {
        "title": "Əsgərimizin cəsarəti erməniləri ŞOKA SALDI: yanan texnikanı... - VİDEO",
        "category": "Gündəm",
        "content": "44 günlük Vətən müharibəsi başlayandan Zəfərə qədər gedən yolda Azərbaycan ordusunun bəzi taktiki-manevr planları məlum olub.\nMusavat.com xəbər verir ki, bu barədə \"Xəzər TV\"də yayımlanan \"Əks-hücuma 10 dəqiqə qalmış\" sənədli filmində məlumat verilir.\nVətən Müharibəsindəki bir çox hadisələr Azərbaycan hərbçisinin mərdliyini, qorxmazlığını düşmənə göstərir, onları daha da vahimələndirirdi. Hətta onların vurulmuş texnikaları döyüş meydanında qoyub qaçması səhnəsi qarşısında Azərbaycan əsgərinin yanan mina təmizləyən texnikanı idarə edərək arxaya cəbhəyə gətirməsini ermənilər özləri heyrətlə paylaşmışdılar.\nƏtraflı süjetdə:",
        "views": "2426",
        "date": "30.09.2023 08:06",
        "link": "https://musavat.com/news/esgerimizin-cesareti-ermenileri-soka-saldi-yanan-texnikani-video_1010082.html"
    },
    {
        "title": "Hərbi ekspertdən ŞOK MƏLUMAT - \"Təhvil verilən silahlar hərbi ARSENALIN hələ 30 faizidir!\" - VİDEO",
        "category": "Ölkə",
        "content": "TV Müsavat-ın canlı efirinin qonağı hərbi ekspert Elxan Şıxəliyev olub. \nMusavat.com xəbər verir ki, Elxan Şıxəliyev Qarabağda separatçılardan müsadirə edilmiş döyüş texnikası, silah və sursatlardan danışıb. O, qeyd edib ki, yığılan silahlar hərbi arsenalın hələ 30 faizidir. \nƏtraflı videoda:",
        "views": "851",
        "date": "30.09.2023 03:41",
        "link": "https://musavat.com/news/herbi-ekspertden-sok-melumat-tehvil-verilen-silahlar-herbi-arsenalin-hele-30-faizidir-video_1010022.html"
    },
    {
        "title": "Zəngəzur dəhlizinə daha bir ADDIM... - NATO layihəni QƏBUL ETDİ! - VİDEO",
        "category": "Ölkə",
        "content": "Aparıcı Sevinc Telmanqızı TV Müsavat-ın canlı efirində bildirib ki, Zəngəzur dəhlizi ilə bağlı təklif NATO-da qəbul edilib. \n\"Bu barədə Türkiyənin Böyük Millət Məclisinin üzvü, NATO Parlament Assambleyasının (PA) - İqtisadiyyat və Təhlükəsizlik Komitəsinin üzvü, MHP sədrinin müavini, professor Mevlüt Karakaya bildirib.\n“Bir kəmər, bir yol” və Zəngəzur dəhlizinin hazırda ən aktual məsələ olduğunu deyən millət vəkili keçən il noyabrın 22-də NATO PA zamanı təklif olunan və hesabata əlavə edilən bənddə diqqəti yeni açılacaq Zəngəzur dəhlizi mövzusuna yönəltmək məqsədləri olduğunu vurğulayıb: “Təklifdə Azərbaycanın Avroatlantik regionun enerji təchizatında oynayacağı rolu və Zəngəzur dəhlizinin NATO müttəfiqlərinin enerji təhlükəsizliyinə verdiyi töhfəni vurğulamışdıq. Bu, qəbul olundu. Zəngəzur dəhlizi regional təhlükəsizlik, əməkdaşlıq və iqtisadi tərəqqi baxımından mühüm əhəmiyyət kəsb edir”, - Sevinc Telmanqızı deyib. \nƏtraflı: ",
        "views": "1735",
        "date": "30.09.2023 03:08",
        "link": "https://musavat.com/news/zengezur-dehlizine-daha-bir-addim-nato-layiheni-qebul-etdi-video_1010020.html"
    },
    {
        "title": "Pənah Hüseyn Vardanyanın ÖMÜRLÜK HƏBSini istədi! - \"Şəhidlərimizə görə CAVAB verməlidirlər!\" - VİDEO",
        "category": "Ölkə",
        "content": "Aparıcı Sevinc Telmanqızının təqdimatındakı “Canlı debat” verilişinin qonağı AXP sədri, eks baş nazir Pənah Hüseyn olub.\nMusavat.com xəbər verir ki, Pənah Hüseyn verilişdə Vardanyanın saxlanılmasından danışıb.\nƏtraflı videoda:",
        "views": "465",
        "date": "30.09.2023 02:53",
        "link": "https://musavat.com/news/penah-huseyn-vardanyanin-omurluk-hebsini-istedi-sehidlerimize-gore-cavab-vermelidirler-video_1010021.html"
    },
    {
        "title": "Tupak Şakurun qatili 27 il sonra tutulub",
        "category": "Şou-biznes",
        "content": "ABŞ-da reper Tupak Şakurun qətlində ittiham olunan Dueyn Kit Devis həbs edilib.\n“Report” xəbər verir ki, bu barədə “The New York Times” mənbələrə istinadən məlumat yayıb.\nTupak Şakurun qətli 27 il əvvəl Las-Veqasda baş verib. 7 sentyabr 1996-cı ildə reperin olduğu avtomobil yaxınlıqda dayanan avtomobildən atəşə tutulub. Qatilin kimliyi naməlum olaraq qalıb. Lakin şahid qismində dindirilən Devis atışma baş verən avtomobildə olduğunu dəfələrlə bildirib.\nDevis 1996-cı ildə Las-Veqasdakı cinayətkar dəstələrinin liderlərindən biri olub. 2019-cu ildə nəşr olunan xatirələrində o bildirib ki, münaqişə reper tərəfindən qardaşı oğluna hücum edildiyi üçün başlayıb.\nCinayətkarın qardaşı oğlu olan Orlando Anderson Şakurun qətlində şübhəli bilinirdi. Lakin o, 1998-ci ildə, istintaq hələ başa çatmamış, atışmada öldürülüb.\nHazırda mənbələr istintaqın intensivləşməsinə və qətl ittihamının irəli sürülməsinə nəyin səbəb olduğunu açıqlamayıblar. İyul ayında Devisin evində axtarış aparılıb və müxtəlif elektronika ələ keçirilib.",
        "views": "691",
        "date": "30.09.2023 02:49",
        "link": "https://musavat.com/news/tupak-sakurun-qatili-27-il-sonra-tutulub_1010023.html"
    },
    {
        "title": "Döyüşlər vaxtı Şuşaya yol çəkilişində düşməni təşvişə salan nə oldu? - VİDEO",
        "category": "Ölkə",
        "content": "44 günlük Vətən müharibəsi başlayandan Zəfərə qədər gedən yolda Azərbaycan ordusunun bəzi taktiki-manevr planları məlum olub.\nBu barədə “Xəzər TV”də yayımlanan “Əks-hücuma 10 dəqiqə qalmış” sənədli filmində məlumat verilib.\nBütün savaşların dönüş nöqtəsi olduğu kimi, 44 günlük vətən müharibəsinin də taleyini həll edən əməliyyat var. Təbii ki, bu da Şuşanın işğaldan azad edilməsi oldu. Dünyanın aparıcı hərbi araşdırma mərkəzlərinin hələ də analiz etdiyi bu əməliyyatın da uğurlu alınmasında mühəndis-istehkamçılar əvəzsiz rol oynayıblar. Kəlbəcər istiqamətində yollar qardan təmizləndiyi kimi Şuşa ətrafında da bu cür tapşırıqlar yerinə yetirilməli idi. Bu istiqamətdə isə vəziyyət tam fərqliydi. Çünki mühəndis-istehkamçılar burada dağlıq-meşəlik ərazidən yol açmalı idilər. Ərazidə havadan və yerdən kəşfiyyat aparılıb, müvafiq qərar qəbul edilib. Əlverişisiz hava şəraitində mürəkkəb relyefli ərazidə yol açmaq mühəndis qoşunları üçün elə də çətinlik yaratmırdı. Çünki uzun illər keçirilən təlimlərin məqsədi bu günə hazır olmaq idi. Onlar hətta gecə saatlarında işıqsız fəaliyyət göstərməyə də öyrəşmişdilər.\nƏtraflı süjetdə:",
        "views": "2062",
        "date": "30.09.2023 02:46",
        "link": "https://musavat.com/news/doyusler-vaxti-susaya-yol-cekilisinde-dusmeni-tesvise-salan-ne-oldu-video_1009990.html"
    },
    {
        "title": "Hər uşağım iki-üç universitet bitirib - Manaf Ağayev",
        "category": "Şou-biznes",
        "content": "\"Bu gün utanmadan, çəkinmədən deyə bilərəm ki, çox xoşbəxt atayam. Uşaqlarım indiyə qədər nə adıma xələl gətiriblər, nə də üzqarası olublar\".\nBu sözləri müğənni Manaf Ağayev \"Xəbər ətər\" verilişində qonaq olarkən deyib.\nİfaçı övladlarından söhbət açıb:\n\"Hər bir atanın övladına borcu olur. Şükür Allaha bütün övladlarımı oxutmuşam, evləndirmişəm. Hamısına ev-eşik vermişəm. Mənə qulluq etmələrini istəmirəm. Ziyan və ya cərimə olmayıb. Heç vaxt özümə görə nəsə əldə etməyiblər. Hər uşağım iki-üç universitet bitirib. Manaf özü heç oxuyan olmayıb. Heç orta məktəbi düz-əməlli oxumamışam. Necə mənə oxşaya bilərlər? Anaları ziyalıdır deyə, onlarla məşğul olub. Uşağın genindən, qanından asılıdır\".\nQeyd edək ki, Manaf Ağayevin oğlu Müşviq Ağayev mart ayında sərxoş halda avtomobilini idarə etdiyi üçün yol patrul xidmətinin əməkdaşları tərəfindən saxlanılmışdı. O, 5 sutkalıq həbs olunub.//Mənbə: olay.az",
        "views": "2603",
        "date": "30.09.2023 02:37",
        "link": "https://musavat.com/news/her-usagim-iki-uc-universitet-bitirib-manaf-agayev_1010018.html"
    },
    {
        "title": "Nyu-Yorkda fövqəladə vəziyyət elan edilib, hava limanı bağlanıb - FOTO",
        "category": "Dünya",
        "content": "ABŞ-ın Nyu-York şəhərində selə görə fövqəladə vəziyyət elan edilib.\n\"Report\"un ABŞ bürosu xəbər verir ki, Nyu-Yorkda bir neçə gündür davam edən intensiv yağışlar səbəbi ilə bir çox səmtlərdə daşqınlar yaranıb, elektrik kəsintisi və su basması səbəbi ilə bir çox metrostansiyaların fəaliyyəti dayanıb.\nBinaların zirzəmiləri və bir çox mərkəzi yollar sel sularına qərq olub. Şəhər meriyası təbii fəlakətlə bağlı insanlara xəbərdarlıq edib. Rəsmilər şəhər sakinlərini ehtiyac olmadığı təqdirdə evlərindən çıxmamağa çağırıb.\nTəbii fəlakət hava nəqliyyatına da mənfi təsir göstərib. Nyu-Yorkun “La Guardia” hava limanının bütün girişləri bağlanıb, uçuşlar ləğv olunub. Əyalətdə fəaliyyət göstərən digər iki hava limanında isə fasilələrin yaşandığı bildirilib.\nHava proqnozuna görə, yağış şənbə gününə qədər davam edəcək. Bəzi yerlərdə 20 santimetrə çatacağı gözlənilən şiddətli yağış səbəbindən Nyu-York şəhərinin bəzi bölgələrində su daşqınlarının davam edəcəyi bildirilib.",
        "views": "557",
        "date": "30.09.2023 02:21",
        "link": "https://musavat.com/news/nyu-yorkda-fovqelade-veziyyet-elan-edilib-hava-limani-baglanib-foto_1010017.html"
    },
    {
        "title": "ABŞ-ın Birləşmiş Qərargah Rəisləri Komitəsinin rəhbəri istefa verib",
        "category": "Dünya",
        "content": "ABŞ-ın Birləşmiş Qərargah Rəisləri Komitəsinin rəhbəri general Mark Milli istefa verib.\n“Report” xəbər verir ki, bu barədə “Reuters” məlumat yayıb.\nMilli komandanlığı Hərbi Hava Qüvvələrinin rəisi general Çarlz Brauna təhvil verib.",
        "views": "283",
        "date": "30.09.2023 02:04",
        "link": "https://musavat.com/news/abs-in-birlesmis-qerargah-reisleri-komitesinin-rehberi-istefa-verib_1010002.html"
    },
    {
        "title": "Mərkəzi Asiya liderləri Almaniyada: Transxəzər Nəqliyyat Dəhlizi müzakirə olundu",
        "category": "Dünya",
        "content": "Beş Mərkəzi Asiya ölkəsi - Qazaxıstan, Qırğızıstan, Tacikistan, Türkmənistan və Özbəkistan liderlərinin Almaniyaya səfəri başa çatıb. Onlar Almaniya kansleri Olaf Şolsla birlikdə və ayrı-ayrılıqda görüşlər keçiriblər.\nŞolsa birgə keçirilən yekunundan qəbul edilən birgə bəyanatda bildirilir ki, Almaniya və beş Mərkəzi Asiya ölkəsi - Qazaxıstan, Qırğızıstan, Tacikistan, Türkmənistan və Özbəkistan enerji təhlükəsizliyinin gücləndirilməsinin və alternativ enerji təchizatı marşrutlarının yaradılmasının vacibliyini vurğulayırlar. Liderlər razılaşıblar ki, Avropa İttifaqı ilə Mərkəzi Asiya arasında əlaqə, o cümlədən Orta Dəhliz (Transxəzər nəqliyyat marşrutu – red.) daimi əhəmiyyət kəsb edir. Dövlət və hökumət başçıları enerji təhlükəsizliyini gücləndirmək və alternativ enerji təchizatı marşrutları yaratmaq, davamlı və təhlükəsiz rəqəmsallaşma və rəqəmsal suverenliyi təşviq etmək, nəqliyyat və tranzit marşrutlarını təkmilləşdirmək, yaşıl, dayanıqlı və ekoloji cəhətdən təmiz iqtisadiyyata, kənd təsərrüfatına, enerjiyə doğru irəliləmək məqsədini vurğulayırlar”.\nLiderlər həmçinin miqrasiya sahəsində qarşılıqlı faydalı əməkdaşlıq imkanlarının daha da araşdırılmasında maraqlı olduqlarını bildiriblər. Almaniya kansleri Olaf Şols qeyd edib ki, Almaniya ixtisaslı immiqrasiya haqqında qanunun qarşıdan gələn islahatı vasitəsilə daha çox iş imkanları yaradacaq və prosedurları sadələşdirəcək. Eyni zamanda dövlət və hökumət başçıları iqlim dəyişikliyi ilə mübarizənin və onun nəticələrinə uyğunlaşma tədbirlərinin görülməsinin vacibliyini vurğulayıblar.\nAlmaniya kansleri ilə keçirilən təkbətək görüşlərdə regional əməkdaşlığın gücləndirilməsi də diqqət mərkəzində olub. Bir gün əvvəl Şolz Qazaxıstan prezidenti Kasım-Jomart Tokayevlə danışıqlar aparıb. Almaniya kansleri ümid etdiyini bildirib ki, Qazaxıstan Almaniyanın Rusiyadan enerji təchizatından asılılığından tam azad olmasına kömək edə bilər.\nKasım-Jomart Tokayev isə Transxəzər nəqliyyat dəhlizinin böyük əhəmiyyət kəsb etdiyini bildirirək, Almaniya şirkətlərini Xəzər sahilindəki limanlara investisiya yatırmağa çağırıb.\nXatırladaq ki, Mərkəzi Asiyanın beş ölkəsinin liderləri bu ilin may ayında Çinə də səfər edərək, ölkə rəhbərliyi ilə birlikdə və ayrılıqda görüşlər keçiriblər.\n  Musavat.com",
        "views": "614",
        "date": "30.09.2023 01:48",
        "link": "https://musavat.com/news/merkezi-asiya-liderleri-almaniyada-transxezer-neqliyyat-dehlizi-muzakire-olundu_1009997.html"
    },
    {
        "title": "Azərbaycan əsgərinin yanan mina təmizləyən texnikanı idarə etməsi erməniləri heyrətə gətirib - VİDEO",
        "category": "Son xəbər",
        "content": "44 günlük Vətən müharibəsi başlayandan Zəfərə qədər gedən yolda Azərbaycan ordusunun bəzi taktiki-manevr planları məlum olub.\nBu barədə “Xəzər TV”də yayımlanan “Əks-hücuma 10 dəqiqə qalmış” sənədli filmində məlumat verilir.\nVətən Müharibəsindəki bir çox hadisələr Azərbaycan hərbçisinin mərdliyini, qorxmazlığını düşmənə göstərir, onları daha da vahimələndirirdi. Hətta onların vurulmuş texnikaları döyüş meydanında qoyub qaçması səhnəsi qarşısında Azərbaycan əsgərinin yanan mina təmizləyən texnikanı idarə edərək arxaya cəbhəyə gətirməsini ermənilər özləri heyrətlə paylaşmışdılar.\nƏtraflı süjetdə:",
        "views": "1673",
        "date": "30.09.2023 01:32",
        "link": "https://musavat.com/news/azerbaycan-esgerinin-yanan-mina-temizleyen-texnikani-idare-etmesi-ermenileri-heyrete-getirib-video_1009991.html"
    },
    {
        "title": "100 qram araq içib yeniyetməni öldürdü - İdman Kompleksindəki qətlin ŞOK DETALLARI",
        "category": "Kriminal",
        "content": "2022-ci il noyabrın 26-da Gənclər və İdman Nazirliyinin nəzdində olan Şağan Olimpiya İdman Kompleksinin inzibati binasınd qətl hadisəsi olur.Məlumatla əlaqədar dərhal polis və prokurorluq əməkdaşları məhkəmə-tibbi ekspertinin iştirakı ilə hadisə yerinə yollanır. Baxışda iştirak edən Çevik Polis Alayının əməkdaşı prlokurorluğun müstəntiqinə 2 ədəd bıçaq təqdim edərək, birini cinayəti törədən şəxsin əlindən aldığını, digərini isə tamaşaçılar nəzərdə tutulan oturacağın üzərindən götürdüyünü bildirib.\n\nMəlum olub ki, qətlə yetirilən şəxs 2006-cı il təvəllüdlü Turan Rüstəmovdur. Saxlanılan Ruslan Səfxanov 2002-ci ildə Sumqayıt şəhərində anadan olub, əvvəllər məhkum olunmayıb.\n\nFaktla bağlı Xəzər rayon prokurorluğunda Cinayət Məcəlləsinin 120.1-ci (qəsdən adam öldürmə) maddəsi ilə cinayət işi başlanıb.\nMusavat.com xəbər verir ki, Lent.az qətl hadisəsinin istintaq materiallarını əldə edib.\nİstintaqla müəyyən edilib ki, noyabrın 26-da Ruslan Səfxanov yüngül dərəcəli sərxoş vəziyyətdə Olimpiya Kompleksində keçirilən yarışlar zamanı tamaşaçı kimi iştirak edib. Saat 17 radələrində əyləşdiyi oturacağın yanından keçməsi üçün əvvəllər tanımadığı Turan Rüstəmovdan yol verməsini istəyib. Turanın kobud cavab qaytarmasını bəhanə edən Ruslan üzünə zərbə vurandan sonra, onu münaqişəyə cəlb edib. Əlbəyaxa olan zaman, şalvarının belindən bıçaq çıxararaq, Turanın döş qəfəsinə bir dəfə zərbə endirib. Aldığı xəsarətdən T. Rüstəmov yerindəcə keçinib.\n\nİş üzrə dindirilmiş Ruslan Səfxanov bildirib ki, Azərbaycan Dövlət Bədən Tərbiyəsi və İdman Akademiyasının 3-cü kurs tələbəsi, cüdo üzrə milli yığma komandasının üzvü olub. Fəxri fərman və Diplomlarla təltif olunub, respublikada və xarici ölkələrdə bu idman növü üzrə yüksək nailiyyətlər əldə edib:\n\"2022-ci il noyabrın 26-da Şağan Olimpiya İdman Kompleksində yetkinlik yaşına çatmayan idmançılar arasında keçirilən yarışlara Sumqayıtdan məşqçimiz Elşən Poladovun rəhbərliyi ilə 9 nəfərlik heyət yollanıb. Mən də psixoloji və mənəvi dəstək vermək üçün komanda ilə yarışa getdim. Saat 10 radələrində komandalar arasında döyüşlər başladı. Təxminən 2 saatdan sonra komanda üzvlərimiz Elmir və Kənanla birlikdə kompleksin yanında yerləşən marketdən çörək, pendir, kolbasa və bir şüşə araq alaraq geri qayıtdıq. Nahar etməyə başlayanda məlum oldu ki, aldığımız ərzaqları doğramaq üçün bıçaq yoxdur. Buna görə, gedib xırdavat mağazasından bir ədəd mətbəx bıçağı aldım. Yemək yeyərkən 100 qram arağı soyuq çayla qarışdırıb içdim. Nahardan sonra komandanın döyüşlərini yaxın məsafədə izlədim. Pilləkənlərlə tribunaya qalxanda əvvəllər tanımadığım Turan Rüstəmovun orda tək oturduğunu gördüm. Turan ayaqlarını qarşısındakı oturacağın üzərinə qoyduğu üçün, mənə oturmağa mane olurdu. Ondan ayaqlarını oturacaqdan endirməsini tələb edəndə Turan məni söydü. Buna görə, ona şillə vurdum. Ardınca bir-birimizə təpik və yumruqla zərbələr endirdik. Növbəti dəfə mənə söydüyü üçün hiddətlənərək, şalvarımın belinə keçirdiyim bıçağı çıxarıb ona 2 dəfə zərbə vurdum. Sonra polis əməkdaşları məni tutaraq, şöbəyə apardılar\".\nRuslan Səfxanov əlavə edib ki, Turan Rüstəmovu ilk dəfə hadisə günü görüb. Onunla heç vaxt yarışlarda iştirak etməyib.\nZərərçəkmiş şəxsin hüquqi varisi Sevinc Xəlilova ifadəsində göstərib ki, oğlu Turan Rüstəmovun balaca vaxtından idmana həvəsi olub, söyüş söyən uşaq olmayıb:\n\"Boşanandan sonra həyat yoldaşım Zəki Rüstəmov Yevlax rayonun Salahlı kəndində qaldı. Mən isə oğlum və qızımı götürüb Mingəçevir şəhərinə gedərək, orada kirayədə yaşadım. Orda Turan idmanın cüdo növü ilə məşğul olmağa başladı. Müxtəlif respublika daxili yarışlarında iştirak edərək, nailiyyətlər qazanıb. Hadisədən 10 gün əvvəl bildim ki, müəllim Əlağa Səfərov Turanı Bakı şəhərinə keçiriləcək yarışa aparacaq. Noyabrın 26-ı saat 11 radələrində Turana zəng etsəm də, oğlu cavab vermədi. Saat 17 radələrində özümü pis hiss etdiyimdən işlədiyim marketin müdirindən icazə alıb evə getdim. Evə çatandan sonra anam zəng vuraraq, Turanın kiminləsə dalaşdığını və atasının Bakıya getdiyini xəbər verdi. Qızım Gülsüm atasına zəng edəndə, o, Turanın aldığı bıçaq xəsarətlərindən artıq öldüyünü bildirdi\".\nŞahid Zəka Rüstəmov bildirib ki, noyabrın 26-ı saat 17 radələrində kənd çayxanasında dostları ilə oturub çay içən zaman ona tanışı Nail Balaşov zəng edib və \"oğlunu bıçaqla vurublar, özünü tez Bakıya çatdır\" deyib:\n\"Dərhal öz maşınımla xalamoğlu Nadir və dostum Ağamalı ilə birlikdə Bakı şəhərinə yollandıq. Ora çatanda, Turanın meyitinin Xəzər rayon Pataloji Anatomiya şöbəsində olmasını öyrəndim. Ekspertizadan sonra, uşağın meyitini rayona apardıq və onu kənd qəbiristanlığında dəfn etdik\".\nZəka Rüstəmov qeyd edib ki, oğlunun meyitini özü yuyub. Sinəsində, alnında, qulağının yanında və başında xəsarət izləri olub. Onun sözlərinə görə, dostlarından biri ayaqyoluna getmək üçün Turandan çəkələyini istəyib. Oğlu da ayağıyalın qaldığı üçün ayaqlarını oturacağın üzərinə qoyub. Bu zaman Ruslan Turana yaxınlaşıb, onu söyüb və ayağını aşağı salmasını tələb edib. Şillə vurduqdan sonra, oğlu durub Ruslana cavab qaytarıb. O da bıçağı çıxarıb Turana zərbələr vurub.\nŞahid qismində dindirilmiş Əlağa Səfərov bildirib ki, Mingəçevir şəhər Gənclər İdman İdarəsinin nəzdində cüdo üzrə baş məşqçi işləyir:\n\"Turan Rüstəmov tələbəm idi. 26-27 noyabr 2022-ci il tarixlərində Şağan Olimpiya İdman Kompleksinin inzibati binasında şəhid Sübhan Abdurrəhmanlının xatirəsinə həsr olunmuş 2006-2008-ci il təvəllüdlü uşaqlar arasında cüdo üzrə yarışa mən də öz tələbələrimi gətirdim. Səhər saat 10 radələrində yarış başladı. Turan Rüstəmov ilk 2 görüşünü qələbə ilə başa vurdu. Arenanın tamaşaçılar üçün nəzərdə tutulan sektorunda əyləşərək, 3-cü görüşünü gözlədi.\nMən isə həmin vaxt tribunanın önündə, hakimlərin arxasında oturmuşdum. Növbəti görüşünün başlanmasına bir az qalmış Turana tərəf çevrilərək, ona ayağa qalxıb yarışqabağı əzələləri açmaq üçün xırda fiziki hərəkətlər etməsini tapşırdım. Sonra yarışları seyr etməkdə davam etdim. Həmin vaxt yarış zalında da səs-küy çox idi. Təxminən 10 dəqiqədən sonra qarşımda əyləşən hakimlərin ayağa qalxıb, mənə tərəf gəldiklərini görəndə, arxamda nə baş verdiyini anlamaq üçün çevrildim və 2 nəfərin dalaşdığını gördüm. Turanın bıçaqlandığı anı görməmişəm\".\n\nŞahid qismində dindirilmiş Çevik Polis Alayının polis serjantı Nicat Nəsirov ifadəsində göstərib ki, noyabrın 26-da Şağan Olimpiya İdman Kompleksində keçirilən yarışda asayışın təmin olunması məqsədi ilə Ramin Aliyarovla və Fərid Yusifli ilə xidmətdə olub:\n\"Saat 17 radələrində hakimlərin arxa tərəfimdə yerləşən tribunada qarışıqlıq yaranmasını görərək dərhal ora yaxınlaşdıq. Ruslan Səfxanovun əlində bıçaq var idi. Turan Rüstəmov isə yerdə, arxası üstə uzanıqlı qalmışdı.\nRamin Aliyarov Ruslandan kəsici aləti aldıqdan sonra, həmin şəxsi Xəzər rayon Polis İdarəsinin 1-ci Polis Şöbəsinə apardıq\".\n\nŞahid qismində dindirilmiş Şirin Hüseynov, Mətləb Paşazadə və Elmir Paşayev bildiriblər ki, onlar Sumqayıt şəhərində yerləşən DİN-nin \"Dinamo\" İdman Cəmiyyətində cüdo idman növü ilə məşğul olublar:\n\"2022-ci ilin noyabr ayında cəmiyyətdən Şağan Olimpiya İdman Kompleksində cüdo üzrə uşaqlar arasında keçrilmiş yarışda biz də iştirak etmişik. Ruslan Səfxanov azarkeş kimi bizimlə birlikdə həmin kompleksə getmişdi. Günortadan sonra Ruslan yanımızdan ayrılıb tataminin qarşısındakı tribunaya tərəf getdi. Bir neçə dəqiqədən sonra orta tribunanın yıxarı hissəsində Ruslanın cüdo geyimində olan bir oğlanla mübahisə etdiyini gördük. Ruslanla dava edən oğlanın ana-bacı söyüşü söydüyünü eşitməmişik. Onlar dava edə-edə pilləkənlərlə tribunanın aşağısına düşdülər. Orda polis əməkdaşları Ruslanı qollarından tutub apardılar, Turan isə yerdə qana bulaşmış vəziyyətdə uzanmışdı\".\nMəhkəmə-psixiatrik ekspertizasının rəynə görə, Ruslan Səfxanov cinayət hadisəsi baş verən zaman fizioloji affekt vəziyyətində olmayıb. Onun hərəkətləri Cinayət Məcəlləsinin 21-ci (anlaqsızlıq) maddəsinin təsiri altına düşməyib.\n\nMəhkəmə iclasında Ruslan Səfxanov ittiham üzrə özünü qismən təqsirli bilib.\n\nMartın 28-də, aprelin 11-də, 25-də, mayın 16-da və 23-də keçirilən məhkəmə iclasları zamanı, inzibati binanın qarşısında toplanmış şəxslər, ətrafda səs-küy salmaqla \"Ruslan Səfxanova ölüm cəzası\", \"Ruslan Səfixanova ömürlük azadlıqdan məhrum etmə\" kimi şüarlar səsləndiriblər.\n\nProkuror çıxışının sonunda Ruslan Səfixanova 20 il cəza təyin edilməsini istəyib. Zərərçəkmiş şəxsin hüquqi varisi Sevinc Xəlilova və şahid Zəka Rüstəmov təqsirləndirilən şəxsə ən ağır cəza verilməsini xahiş ediblər.\nRuslan Səfxanov son sözündə əməlindən peşman olduğunu bildirib.\n\nMəhkəmə nəticəyə gəlib ki, ibtidai istintaq orqanı tərəfindən Ruslan Səfxanovun əməli Cinayət Məcəlləsinin 120.2.2-ci (xuliqanlıq niyyəti ilə qəsdən adam öldürmə) maddəsi ilə düzgün tövsif edilib.\n\nBakı Ağır Cinayətlər Məhkəməsinin hökmü ilə Ruslan Səfxanov cəzasını ciddi rejimli cəzaçəkmə müəssisəisində çəkməklə 19 il müddətinə azadlıqdan məhrum olunub.\n\nBakı Apellaysiya Məhkəməsinin qərarı ilə hökm dəyişdirilmədən saxlanılıb.",
        "views": "1121",
        "date": "30.09.2023 00:59",
        "link": "https://musavat.com/news/100-qram-araq-icib-yeniyetmeni-oldurdu-idman-kompleksindeki-qetlin-sok-detallari_1009987.html"
    },
    {
        "title": "Sərhədi keçən ermənilərin Ermənistanda dedikləri - VİDEO",
        "category": "Ölkə",
        "content": "Ermənistana çatan Qarabağ erməniləri müsahibələrində Laçın sərhəd-keçid məntəqəsindən sakit keçdiklərini bildiriblər.\nOnların dedikləri:\n- Qovmadılar, elə etdilər ki, oradan çıxaq.\n- Heç bir hədə olmadı, tıxac var idi, bilmirdik özümüzlə hansı yükü götürək.\n- Hələlik hər şey normaldı, xüsusi bir şey olmadı.\n- Azərbaycanlılar bizə heç nə etmədi. Səliqəli keçdik.\n- Yox, hədələmədilər. Heç nə etmədilər. Hətta maşını yoxlamadılar. Sakit gəldik.\n- Heç kim hədələmədi. Hətta Allah da məni hədələmir.\n- Normal idi. Sərhəddə baxdılar, yoxladılar, normal buraxdılar.\n- Dəhlizi açdılar, çıxdıq.\n- Heç bir maneə, hədə qətiyyən olmadı. Əksinə, \"yaxşı yol\" deyildi.\nSoğruda ilk sırada duran şəxsin qərəzini kənara qoysaq, Qarabağ bölgəsindən çıxan erməni əsilli sakinlər Azərbaycan tərəfinin onlara qarşı hər hansı təzyiq göstərmədiyini söyləyiblər. Jurnalist sanki hər nə qədər mənfi sözlər eşitmək istəsə də, buna nail ola bilmədi.\nQeyd edək ki, Azərbaycan hərbçiləri və polisi onlara həm yardım edib, həm də yemək və su verib.//Ölkə.Az\nDaha ətraflı videoda:",
        "views": "3219",
        "date": "30.09.2023 00:43",
        "link": "https://musavat.com/news/serhedi-kecen-ermenilerin-ermenistanda-dedikleri-video_1009988.html"
    },
    {
        "title": "Xankəndi hazırda: Ermənilər şəhəri zibilləyib tərk edirlər - FOTOLAR",
        "category": "Ölkə",
        "content": "Xankəndidən yayılan son fotolarda şəhərin zibil içində olması diqqət çəkir. \nMusavat.com xəbər verir ki, sosial şəbəkələrdə yayılan fotolardan da göründüyü kimi, ermənilər Xankəndidən çıxarkən zibillərini şəhərboyu yollara sərərək gedirlər. \nHəmin fotoları təqdim edirik:\n ",
        "views": "2374",
        "date": "30.09.2023 00:27",
        "link": "https://musavat.com/news/xankendi-hazirda-ermeniler-seheri-zibilleyib-terk-edirler-fotolar_1009989.html"
    },
    {
        "title": "İlon Mask Ərdoğana təşəkkür etdi",
        "category": "Dünya",
        "content": "“Tesla” və “SpaceX”in baş direktoru, “X” sosial şəbəkəsinin rəhbəri İlon Mask Türkiyə Prezidenti Rəcəb Tayyib Ərdoğana TEKNOFEST-ə dəvəti üçün təşəkkür edib.\nİlon Mask bununla bağlı “X” hesabında paylaşım edib.\n“Gələn il TEKNOFEST-ə şəxsən qatılmağı və Türkiyədə investisiya imkanlarını müzakirə etməyi səbirsizliklə gözləyirəm”, - deyə o qeyd edib.//Oxu.az ",
        "views": "913",
        "date": "30.09.2023 00:12",
        "link": "https://musavat.com/news/ilon-mask-erdogana-tesekkur-etdi_1009983.html"
    },
    {
        "title": "Separatçılar yalvarmağa BAŞLADI",
        "category": "Son xəbər",
        "content": "Samvel Şahramanyan separatçı rejimin rəhbərliyini Qarabağdan təhlükəsiz şəkildə çıxarmaq üçün Azərbaycan rəsmiləri ilə danışıqlar aparır.\nBu barədə \"Hayeli.am\" məlumat yayıb. Nəşrin məlumatına görə, separatçıların keçmiş üç başçısı - Bako Saakyan, Arkadi Qukasyan və Arayik Arutyunyan, \"keçmiş xarici işlər naziri\" Davit Babayan həbs təhlükəsi ilə üz-üzədir.\n\"Hazırda həmin şəxslərin Qarabağda olduğu bildirilir. Bundan başqa, \"Röyter\"in məlumatına görə, Azərbaycanda həbs ediləcək 200-ə yaxın hərbi cinayətkarın siyahısı var. Davit Babayan artıq təslim olacağını dünən bəyan edib. Mənbə digər separatçı - Artak Beqlaryanın isə harada olduğunu bilmir\", - deyə sayt bildirib.//news24.az",
        "views": "13808",
        "date": "29.09.2023 23:57",
        "link": "https://musavat.com/news/separatcilar-yalvarmaga-basladi_1009971.html"
    },
    {
        "title": "Oktay Kaynarca Qənirə Paşayeva ilə bağlı PAYLAŞIM ETDİ - FOTO",
        "category": "Ölkə",
        "content": "Türkiyəli aktyor Oktay Kaynarca ötən gün vəfat edən millət vəkili Qənirə Paşayeva ilə bağlı paylaşım edib.\nOktay Kaynarca Qənirə Paşayeva ilə bağlı paylaşımı instaqram hesabında edib: \"Azərbaycanlı millət vəkilimiz, igid qadın Qənirə Paşayeva. Məkanın cənnət olsun\". \nQeyd edək ki, Milli Məclisin Mədəniyyət Komitəsinin sədri, deputat Qənirə Paşayeva sentyabrın 28-də müalicə olunduğu Mərkəzi Klinik Xəstəxananın reanimasiya şöbəsində vəfat edib.\nNaməlum mənşəli hipotonik vəziyyət diaqnozu qoyulan Qənirə Paşayevanın səhhətindəki kritik durumla əlaqədar Mərkəzi Klinik Xəstəxananın həkim personalı və Türkiyədən cəlb edilmiş həkim mütəxəssislər tərəfindən görülmüş bütün zəruri tədbirlərə baxmayaraq millət vəkilinin həyatını xilas etmək mümkün olmayıb.\nMillət vəkili səhhətində yaranmış ciddi problemlərlə əlaqədar sentyabrın 23-dən Mərkəzi Klinik Xəstəxananın reanimasiya şöbəsinə yerləşdirilmişdi.//BAKU.WS",
        "views": "1956",
        "date": "29.09.2023 23:42",
        "link": "https://musavat.com/news/oktay-kaynarca-qenire-pasayeva-ile-bagli-paylasim-etdi-foto_1009980.html"
    },
    {
        "title": "Ermənilərin səfirliyimizə hücumu nəticəsində 25 polis yaralanıb",
        "category": "Son xəbər",
        "content": "Livanda ötən gün baş verən erməni təxribatı nəticəsində 25 yerli polis xəsarət alıb.\n\"Report\" bu barədə \"Anadolu\" agentliyinə istinadən xəbər verir.\nMəlumata görə, sentyabrın 28-də Livanın paytaxtı Beyrutda Azərbaycan səfirliyi qarşısında bir qrup erməniəsilli şəxs təxribata cəhd göstərib.\nLivanın Daxili İşlər Nazirliyinin təhlükəsizlik qüvvələri təxribatın qarşısını alaraq onların səfirliyə yürüşünə mane olub. Səfirliyin yerləşdiyi küçədə təhlükəsizlik qüvvələri barrikada quraraq izdihamın hərəkətinə imkan verməyib. Polis nümayişçilərin barrikadadan keçməsinə mane olduqda, etirazçılar təhlükəsizlik qüvvələrinə hücum ediblər.\nZorakılıq və dağıdıcı hərəkətlərin olduğu nümayiş zamanı erməniəsilli şəxslər təhlükəsizlik qüvvələrinə daş, çubuq, şüşə butulka və tərkibində rəngli boyalar olan əşyalar atıblar.",
        "views": "1760",
        "date": "29.09.2023 23:30",
        "link": "https://musavat.com/news/ermenilerin-sefirliyimize-hucumu-neticesinde-25-polis-yaralanib_1009986.html"
    },
    {
        "title": "“Barselona” iflas və tamamilə yox olmaq təhlükəsi ilə üz-üzədir",
        "category": "İdman",
        "content": "“Barselona” iflas və tamamilə yox olmaq təhlükəsi ilə üz-üzədir. 124 illik tarixə malik klub özünün keçmiş rəhbərliyi və İspaniya Futbol Federasiyası arasındakı korrupsiya sxemlərindən əziyyət çəkir.\nBundan əvvəl Kataloniya klubu İspaniya Kral Futbol Federasiyasının hakimlər texniki komitəsinin keçmiş vitse-prezidenti Xose Neqreyraya rüşvət verməkdə ittiham olunub.\nBarselona istintaq məhkəməsinin rəhbəri, işə rəhbərlik edən Xoakin Agirre klubdan Neqreyraya 7,5 milyon avro ödənilməsini cinayət hesab edib. Məhkəmənin mövqeyinə görə, heç bir vəzifəli şəxs vəzifəsinin icrasına görə əlavə haqq almamalıdır.\nKorrupsiyada Neqreyranın özü, oğlu Xavyer Enrikes, həmçinin “Barselona”nın keçmiş prezidentləri Josep Bartomeu və Sandro Rossella ittiham olunur. Təqsirləri sübut olunarsa müttəhimləri 3 ildən 6 ilə qədər həbs gözləyir.//Oxu.az",
        "views": "979",
        "date": "29.09.2023 23:27",
        "link": "https://musavat.com/news/barselona-iflas-ve-tamamile-yox-olmaq-tehlukesi-ile-uz-uzedir_1009979.html"
    },
    {
        "title": "Ağ bayraq qaldırmağa BELƏ məcbur oldular - VİDEO",
        "category": "Ölkə",
        "content": "İldırım sürəti ilə həyata keçirilən lokal xarakterli antiterror tədbirlərinin yekununda Ermənistan silahlı qüvvələri öz mövcudluğu dayandırdı. Hansı ki bir zamanlar, uzun illər əvvəl bu silahlı qüvvələrə sürreal olaraq “Dağlıq Qarabağın müdafiə ordusu” adı verilmişdi.\nHəmçinin ölkəmizin işğal olunmuş ərazisində özünü hakimiyyət elan edən qeyri-qanuni xuntanın “hakimiyyət orqanları” onsuz da mövcud olmayan varlıqlarına de-fakto son qoydular.\nBu barədə “Caliber”in “YouTube” kanalında yeni videosüjet yayımlanıb.\nBeləliklə, rəşadətli Azərbaycan Silahlı Qüvvələrinin sarsıdıcı zərbələri altında erməni silahlı birləşmələri bir sutkadan da az müddət ərzində ağ bayraq qaldırmağa məcbur oldular. Özlərini prezident, nazir, deputat və digər bu kimi psevdo rəhbər və psevdo məmur olaraq adlandıran şəxslər isə illər əvvəl elan edilən qondarma respublikanın hətta virtual şəkildə də mövcudluğunun sonunun çatdığını fakitiki olaraq qəbul etməli oldular.\nDaha ətraflı videosüjetdə:",
        "views": "2049",
        "date": "29.09.2023 23:12",
        "link": "https://musavat.com/news/ag-bayraq-qaldirmaga-bele-mecbur-oldular-video_1009978.html"
    },
    {
        "title": "XİN: Azərbaycan onun suverenliyinə xələl gətirmək cəhdlərinin qarşısını qətiyyətlə alacaq",
        "category": "Ölkə",
        "content": "Azərbaycan onun suverenliyinə xələl gətirmək cəhdlərinin qarşısını qətiyyətlə alacaq.\n\"Report\" xəbər verir ki, bunu Azərbaycan Xarici İşlər Nazirliyinin (XİN) mətbuat katibi Ayxan Hacızadə \"X\" sosial hesabında Almaniya Xarici İşlər Nazirliyinin Mətbuat Xidmətinə cavabında qeyd edib.\nA.Hacızadə Almaniya XİN-in Qarabağ bölgəsini \"dağlıq\" adlandırmasına da qarşı çıxıb.\n\"Ermənistan 30 il işğalçılıq siyasəti yürüdüb, bölgəni \"boz zona\"ya çevirib. Azərbaycan öz erməni sakinlərini qorumaq və reinteqrasiya etməkdə qətiyyətlidir və qadirdir. Artıq BMT-nin müvafiq qurumları humanitar fəaliyyət və tərksilah prosesi ilə tanış olmaq üçün Qarabağ bölgəsinə səfərə dəvət edilib\", - XİN rəsmisi yazıb.",
        "views": "401",
        "date": "29.09.2023 22:58",
        "link": "https://musavat.com/news/xin-azerbaycan-onun-suverenliyine-xelel-getirmek-cehdlerinin-qarsisini-qetiyyetle-alacaq_1009985.html"
    },
    {
        "title": "“Belə olmur e, əziz bacım, olmur belə...” – Elşən Musayevin yazısı",
        "category": "Yazarlar",
        "content": "Belə olmur e, olmur. Kim nə deyirsə desin, vallah- billah olmur. Olmamalıdır. Bu yaşda ölünməz...\n48 yaş ölümün deyil, yaşamın əhatə dairəsində. Belə yaşın faciəsini nə səbəb qəbul edir, nə əcəl, nə gərdiş, nə də qismət. Amma illah ki, ölməyi tərcih etdinsə, yenə də belə ölünməz, əziz bacım. Öyrətmədən, alışdırmadan, xəstələnmədən, xəstələnib sağalmadan, sonra yenə xəstələnmədən, qorxutmadan, həmin qorxunu adiləşdirmədən ölünməz.\n10 il öncə feysbuk səhifəmdə atalar haqda paylaşdığım yazıya ilk reaksiyanı sən vermişdin: “Bütün atasızları ağlatdın, qardaş...”\nMən atasızları ağlatmışdım, gözəl bacım. Sənsə öz ölümünlə atalıları, analıları da ağlatdın. Sən balacadan böyüyə hamını ağlatdın. Sən – zamanında qədrini bilməyənləri belə ağlatdın...\n***\n2 ay öncə övladımın Universitetə imtahan verəcəyini söyləmişdim. Gündə ən az 5 dəfə zəng edib soruşurdu. Ki, balamızın işi necə oldu? Özünü oda-közə vururdu. Narahat idi. Hətta elə narahat idi ki, heç mən özüm o qədər narahat deyildim. Və bir dəfə dözməyib dedim, ay Qənirə xanım İnşallah hər şey gözəl olacaq, darıxma, bu qədər gərginləşmə. Qayıtdı ki, əgər onun bibisiyəmsə ən çox mən narahat olmalıyam da. Uşaq axı mənim qardaşım övladıdır.\nVə mən...uşağın xoş xəbərini həmin xəbəri hamıdan çox gözləyən bibisinə verə bilmədim. Çünki o, Universitetə Qənirənin ölüm günü qəbul oldu..\n***\nYaşamağa borclu idin, əziz bacım. Sənin bu həyatda 10 dəqiqə daha çox yaşaman 10 insanın probleminin həlli demək idi. 24 saat ərzində hər yerə çatırdın. Şəhid ailəsinə də, qaziyə də, seçicilərə də, mədəniyyət xadimlərinə də, iclaslara da, tədbirlərə də. Hətta özünü körpüdən atıb intihar etmək istəyən də son sözünü sənə deyirdi, hər şeyin yaxşı olacağını sənin dilindən eşitmək istəyirdi...\nSən yaxşılıq və xeyirxahlıq üçün heç bir zaman bəziləri kimi məşq etmədin. Demədin baxaram, çalışaram, sabah zəng edərəm, görüşəndə filankəslə danışaram. Dərhal dəstəyi götürüb harasa telefon açdın, sənə ünvanlanan insanların problemini kimliyindən asılı olmayaraq yerindəcə həll etdin, hamıya hansısa şəkildə dəstək oldun. Üstəlik, təmənnasız, ürəklə, sevə-sevə.\nMən indi anlayıram ki, sən hər yerə niyə bu qədər tələsirmişsən. Mən indi anlayıram ki, Tanrı sənin parlaq karyeranı niyə bu qədər sürətləndirib. Mən indi anlayıram ki, sən bir insanın ən yaxşı halda 1 ilə görə bildiyi işi necə 1 aya sığdıra bilmisən...\nYerin hər zaman görünəcək. Sadəcə bunu bil.\nSənin üçün darıxmamaq mümkün deyil...\n  Elşən Musayev, Milli Məclisin deputatı",
        "views": "886",
        "date": "29.09.2023 22:54",
        "link": "https://musavat.com/news/bele-olmur-e-eziz-bacim-olmur-bele-elsen-musayevin-yazisi_1009984.html"
    },
    {
        "title": "BMT nümayəndələrinin Qarabağa səfərinin vaxtı məlum olub",
        "category": "Ölkə",
        "content": "\"Qarabağa səfər Azərbaycan hökumətinin dəvəti ilə BMT-nin Azərbaycandakı rezident əlaqələndiricisinin himayəsi altında həftəsonu baş tutacaq\".\n\"Report\"un ABŞ bürosu xəbər verir ki, bunu BMT-nin sözçüsü Stefan Dujarrik gündəlik mətbuat konfransında deyib.\nSözçü bildirib ki, missiyaya BMT Humanitar Məsələlər üzrə Koordinasiya ofisinin yüksək vəzifəli əməkdaşı Rameç Rajasinqam və BMT-nin Azərbaycandakı rezident əlaqələndiricisi Vladanka Andreyeva rəhbərlik edəcək. OSHA-nın texniki qrupu (Əməyin Təhlükəsizliyi və Sağlamlığı və Risklərin İdarə Edilməsi) və BMT agentliklərinin nümayəndəsi də missiyanın bir hissəsi olacaq.\nS.Dujarrik Azərbaycan tərəfinin etnik ermənilərin hüquqlarına hörmətlə yanaşdığını, bölgədə beynəlxalq insan hüquqlarının bərpa olunmasının tərəfdarı olduğunu deyib: \"Missiya Azərbaycan ərazilərindən bölgəyə daxil olacaq. Komanda yerdəki vəziyyəti qiymətləndirməyə və hər iki tərəfdə insanların humanitar ehtiyaclarını müəyyən etməyə çalışacaq. Bəzi qarışıq siyasi məsələlər səbəbi ilə BMT 30 ildir bölgədə deyildi və belə bir ziyarət ilk dəfə təşkil olunacaq. Missiya təxminən 10 gündən az olmamaqla bölgədə fəaliyyət göstərəcək\".",
        "views": "929",
        "date": "29.09.2023 22:42",
        "link": "https://musavat.com/news/bmt-numayendelerinin-qarabaga-seferinin-vaxti-melum-olub_1009975.html"
    },
    {
        "title": "Sumqayıtda partlayış oldu - Ölən və yaralanan var",
        "category": "Hadisə",
        "content": "Sumqayıtda partlayış olub.\nMusavat.com xəbər verir ki, “Unikal”ın məlumatına görə, hadisə şəhərin 10-cu mikrorayon adlanan ərazisində yerləşən 27-ci binada baş verib. Qaz sızması nəticəsində meydana gələn partlayışda ölən və yaralananın olduğu bildirilir.\nƏraziyə yanğınsöndürən və təcili yardım cəlb olunub.",
        "views": "1664",
        "date": "29.09.2023 22:29",
        "link": "https://musavat.com/news/sumqayitda-partlayis-oldu-olen-ve-yaralanan-var_1009982.html"
    },
    {
        "title": "Ajda Pekkan Qənirə Paşayevadan yazdı - FOTO",
        "category": "Ölkə",
        "content": "Türkiyənin sənət dünyasının məşhur simaları ötən gün dünyasını dəyişən millət vəkili Qənirə Paşayevanın vəfatı ilə bağlı paylaşım ediblər.\nGundem.az xəbər verir ki, məşhur müğənni Ajda Pekkan Qənirə Paşayevanən vəfatından kədərləndiyini ifadə edib:\n“Türk dünyasının əvəzolunmaz siması, dəyərli dostum, Azərbaycanın millət vəkili Qənirə Paşayevanın vəfat xəbərini böyük hüznlə öyrəndim. Çox dəyərli bir insan idi, məkanı cənnət olsun. Başda Azərbaycanımız olmaqla bütün türk dünyasına başsağlığı verirəm”.\nTürkiyəli aktyor Oktay Kaynarca da millət vəkilinin vaxtsız vəfatından təəssüfləndiyini qeyd edib: “Azərbaycan millət vəkili, cəsur qadın Qənirə Paşayeva məkanın cənnət olsun”.",
        "views": "1204",
        "date": "29.09.2023 22:27",
        "link": "https://musavat.com/news/ajda-pekkan-qenire-pasayevadan-yazdi-foto_1009981.html"
    },
    {
        "title": "\"Real\" 1 milyard avroluq müqaviləyə hazırlaşır",
        "category": "İdman",
        "content": "Madrid \"Real\"ı fransız ulduzu Eduardo Kamavinqa ilə yeni müqavilə bağlamağa hazırlaşır.\nMəlumata görə, yeni müqavilədə futbolçunun maaşının xeyli artırılması nəzərdə tutulub. Kamavinqanın sərbəstqalma məbləğinin isə 1 milyard avro olacağı bildirilir.\nQeyd edək ki, “kral klubu\" 2021-ci \"Renn\"dən 31 milyon avro qarşılığında heyətinə qatdığı 20 yaşlı futbolçu ilə 6 illik müqavilə imzalayıb. Bununla belə, \"Real\" futbolçunun başqa kluba transferinin qarşısını almaq üçün 1 milyard avroluq sərbəst qalma bəndini əlavə edərək müqaviləyə yeniləyir.//Offsideplus.az",
        "views": "878",
        "date": "29.09.2023 22:12",
        "link": "https://musavat.com/news/real-1-milyard-avroluq-muqavileye-hazirlasir_1009968.html"
    },
    {
        "title": "Hər 5 qadından birində bu xəstəliyə rast gəlinir",
        "category": "Yaşam",
        "content": "Miqren beyindəki bir sıra kimyəvi dəyişikliklərdən qaynaqlandığı ehtimal edilən, lakin yaranma səbəbi dəqiq məlum olmayan xroniki xəstəlikdir.\nQeyd olunub ki, bu xəstəlik qadınlar arasında kişilərə nisbətən daha çox yayılıb. Belə ki, hər beş qadından biri tez-tez miqren tutmalarına məruz qalır. Kişilərdə isə bu 1/10 nisbətindədir. Bu da qadınların daha emosianal olması ilə əlaqələndirilir.\nMiqren əsasən başın bir hissəsində yaranır. Şiddətli tutmalar zamanı göz qaralması, göz yaşarması, baş dönməsi, ürək bulanma, səs, işıq və qoxulara qarşı həssaslıq müşahidə edilir.\nAlkoqol, aclıq, doğru tərtib edilməyən pəhriz, az yemək, az su qəbulu, ağır fiziki iş, uzun müddət yol getmək, kəskin qoxular, başı həddən artıq isti saxlamaq, ətirlər, güclü işıq, stres, qorxu, hormonal dərmanların qəbulu, qan dövranı pozulması bu xəstəliyi tətikləyən səbəblərdəndir.\nOnu da qeyd edək ki, hər baş ağrısı miqren deyil. Bu diaqnozun qoyulması üçün tomoqrafiya cavablarının təmiz olması, baş ağrılarına səbəb olacaq hər hansı bir amilin olmaması gərəkdir.//Axşam.az",
        "views": "853",
        "date": "29.09.2023 22:00",
        "link": "https://musavat.com/news/her-5-qadindan-birinde-bu-xesteliye-rast-gelinir_1009953.html"
    },
    {
        "title": "Ermənistandan növbəti həyasızlıq: BMT məhkəməsinə Azərbaycana qarşı yeni iddia təqdim olunub",
        "category": "Ölkə",
        "content": "Ermənistan bu gün BMT-nin Beynəlxalq Məhkəməsinə Azərbaycana qarşı iddia təqdim edib.\nMəhkəmənin yaydığı press-relizdən məlum olur ki, iddiada Qarabağın erməni əhalisinə qarşı İrqi Dsikriminasiyanın bütün növlərinin ləğvinə dair Beynəlxalq Konvensiyanın pozulması məsələsi yer alıb.\nMəlumatda qeyd olunur ki, Ermənistan iddiasında məhkəmənin 41 saylı statutuna və 73 saylı reqlamentinə əsaslanmaqla, Azərbaycana qarşı adıçəkilən konvensiyanın tələbinə uyğun müvəqqəti tədbirlər görülməsini, Qarabağda qalan ermənilərin sıxışdırılmasına yönəlmiş hərəkətlərdən çəkinməsinin tələb olunmasını xahiş edib.\nQeyd edək ki, Azərbaycan Qarabağda Ermənistan işğalının yaratdığı dağıntıları, mina təhlükəsini və sair halları yerindəcə qeydə almaq üçün bölgəyə BMTmissiyasını dəvət edib.\n  Musavat.com",
        "views": "1601",
        "date": "29.09.2023 21:51",
        "link": "https://musavat.com/news/ermenistandan-novbeti-heyasizliq-bmt-mehkemesine-azerbaycana-qarsi-yeni-iddia-teqdim-olunub_1009976.html"
    },
    {
        "title": "Rusiya yüksəkdəqiqlikli raketlərin sınağını keçirdi",
        "category": "Region",
        "content": "\"Rusiya yüksəkdəqiqlikli yeni raketlərin sınağını keçirib\".\nBunu sınaqlarda iştirak edən Rusiya Təhlükəsizlik Şurasının sədr müavini, keçmiş prezident Dmitri Medvedev deyib.\nOnun sözlərinə görə, sınaqlar davam edəcək: “Ukraynada davam edən müharibədə yüksək dəqiqliyə malik raketlərdən istifadə olunacaq. Raketin sınaqdan keçirilmiş modeli xüsusi hərbi əməliyyatda istifadə üçün nəzərdə tutulub. Bu raketlər hədəfi dəqiq vura bilir”.\nD.Medvedev bildirib ki, Rusiya öz hərbi texnikasını Qərbin ən son model silahları əsasında modernləşdirir: “Modernləşmə müharibə başa çatana qədər davam edəcək”.//Report",
        "views": "708",
        "date": "29.09.2023 21:47",
        "link": "https://musavat.com/news/rusiya-yuksekdeqiqlikli-raketlerin-sinagini-kecirdi_1009959.html"
    },
    {
        "title": "Təbrizdə yanacaqdaşıyan maşın aşdı: ÖLƏNLƏR VAR - VİDEO",
        "category": "Dünya",
        "content": "Tehrandan Təbrizə hərəkət edən yanacaqdaşıyan maşın Təbrizin girişində yoldan çıxaraq “Pride” markalı avtomobillə toqquşub.\nMusavat.com xəbər verir ki, nəticədə yanacaqdaşıyan maşın aşıb və alışmağa başlayıb. Hadisə nəticəsində 2 nəfər ölüb, 3 nəfər yaralanıb.\nYaralılar xəstəxanaya yerləşdirilib. ",
        "views": "332",
        "date": "29.09.2023 21:42",
        "link": "https://musavat.com/news/tebrizde-yanacaqdasiyan-masin-asdi-olenler-var-video_1009974.html"
    },
    {
        "title": "Ən təmiz ürəkli 3 BÜRC",
        "category": "Astrologiya",
        "content": "Ulduzlar müxtəlif bürclər altında doğulmuş insanlara bir sıra unikal keyfiyyətlər bəxş edib. Astroloqların fikrincə, bürc dairəsinin bəzi nümayəndələri təmiz ürəkləri ilə seçilirlər.\nHeç kimə qarşı pisliyi olmayan ən təmiz ürəkli 3 bürc haqqında məlumatı təqdim edirik.\n1.Tərəzi\nPislik etməkdən uzaq olan bürclər siyahısında ilk yer təbii ki, tərəzi bürcünə aiddir. Ədalətli olmaları, sahib olduqlarını düşünmədən qarşı tərəfə təqdim edən səxavətli və xoş xasiyyətləri ilə seçilirlər. Bürclər rəng olsaydı, tərəzi saflığı və yaxşı ürəyi ilə ağ rəng olardı.\n2.Balıqlar\nİçə dönük və emosional xarakterləri ilə tanınan balıqlar əslində çox səxavətli və xeyirxahdırlar. Onlar qarşı tərəf üçün bütün fədakarlıqları etməyə hazırdırlar. Balıqlar qarşıdakı insana heç vaxt pislik arzulamır və həmişə yaxşı olmağa çalışırlar.\n3.Qız\nQız bürcləri kənardan soyuq və qəddar görünə bilər. Nizamlı və vasvası davranışları ilə məşhur olan qız bürcləri insan münasibətlərində də eyni vasvasılıqla düşüncələrini idarə edir. Bu bürc altında doğulanlar qarşı tərəfə pislik diləməzlər.//Ölkə.az",
        "views": "11979",
        "date": "29.09.2023 21:35",
        "link": "https://musavat.com/news/en-temiz-urekli-3-burc_1009961.html"
    },
    {
        "title": "Şuşa-Xankəndi yolunda tərk edilmiş döyüş mövqeləri - VİDEO",
        "category": "Son xəbər",
        "content": "Azərbaycan Müdafiə Nazirliyi Şuşa-Xankəndi yolunda tərk edilmiş döyüş mövqelərinin kadrlarını yayıb.\nMusavat.com Nazirliyə istinadən həmin kadrları təqdim edir: \n ",
        "views": "1361",
        "date": "29.09.2023 21:26",
        "link": "https://musavat.com/news/susa-xankendi-yolunda-terk-edilmis-doyus-movqeleri-video_1009973.html"
    },
    {
        "title": "Putin orduya çağırışla bağlı FƏRMAN imzaladı",
        "category": "Region",
        "content": "Rusiya Prezidenti Vladimir Putin orduya payız çağırışının başlanması haqqında fərman imzalayıb.\nAPA-nın Moskva müxbiri xəbər verir ki, payız çağırışı çərçivəsində 130 min nəfərin hərbi xidmətə çağırılacağı prezident fərmanında bildirilib.\nQeyd edək ki, Rusiya müdafiə naziri Sergey Şoyqu müntəzəm çağırışla ordu sıralarına cəlb olunanların Ukraynada müharibə zonasında hərbi xidmət keçməyəcəyini açıqlayıb.",
        "views": "1199",
        "date": "29.09.2023 21:22",
        "link": "https://musavat.com/news/putin-orduya-cagirisla-bagli-ferman-imzaladi_1009954.html"
    },
    {
        "title": "Əhalinin NƏZƏRİNƏ - sentyabrın 30-da...",
        "category": "Ölkə",
        "content": "Sentyabrın 30-da gözlənilən tibbi-meteoroloji proqnoz açıqlanıb.\nMusavat.com xəbər verir ki, Milli Hidrometeorologiya Xidmətindən verilən məlumata görə, Abşeron yarımadasında sabit hava şəraiti fonunda meteoroloji amillərin zəif və mülayim tərəddüdü gözlənilir ki, bu da meteohəssas insanlar üçün əlverişlidir.",
        "views": "2260",
        "date": "29.09.2023 21:09",
        "link": "https://musavat.com/news/ehalinin-nezerine-sentyabrin-30-da_1009952.html"
    },
    {
        "title": "Deputat Kamal Cəfərov: \"Əli Kərimli və AXCP də qondarma rejim kimi özünü buraxsın!\"",
        "category": "Yazarlar",
        "content": "Əli Kərimlinin Toplum TV-yə sonuncu müsahibəsi göstərir ki, o, ermənilərdən daha tez reinteqrasiya olub. O, deyir ki, uzun müddət düşmən olsaq da, etiraf etmək lazımdır ki, Ermənistan Hökuməti demokratikdir. Əli Kərimliyə tövsiyə edirəm ki, xəbər saytlarını açıb oxusun və görsün ki, Ermənistanda müxalifət liderinin oğlu həbs edilir, biri döyülür, minlərlə dinc insana qarşı həddindən artıq yersiz güc tətbiq edilir.\nƏli Kərimli Ermənistan Baş Naziri Paşinyanı elə ürəkdən tərifləyir ki, deyir Paşinyan çoxlarının gözlədiyindən daha hazırlıqlı siyasətçi çıxdı. Az qalır desin ki, 24 saatlıq antiterror tədbirləri də Paşinyanın uğurudur.\nİkincisi, Əli Kərimli bildirir ki, Sarkisyan, Koçəryan gəldi Ağdamı, Fizulini, Zəngilanı aldı. Fəaliyyətlərində o qədər alqı-satqıya öyrəşiblər ki, dilləri də öyrəşib. Bəs biz deyəndə AXC-Müsavat cütlüyü hakimiyyətə gəlmək üçün torpaqlarımızı satıb, onda niyə vay-şüvən salırdınız? Bir halda Ermənistana qarşı nəyisə etiraf edirsinizsə, bizim xalqa da etiraf edin ki, torpaqlarımızı satmısınız.\nÜçüncüsü, Əli Kərimli deyir ki, Avropa İttifaqı Şurası Ermənistanı məcbur edib, o da Azərbaycanın ərazi bütövlüyünü tanıyıb və Praqa görüşü ilə Qarabağ məsələsi həll olunub. Yəni, gərək Azərbaycan antiterror tədbirlərini keçirməzdi. O iddia edir ki, zamanla onsuz da Qarabağdakı suverenliyimiz bərpa olacaqdı.\nƏli Kərimli, əgər beynəlxalq təşkilatlar və ya Qərb paytaxtları Qarabağ problemi həll etsəydi, 30 il ərzində həll edərdi. Bütün Azərbaycan xalqı AŞPA-nın, Avropa Parlamentinin və ATƏT-in Minsk Qrupunun riyakarlığını bilir. Qarabağ problemini Lider, Xalq və Dövlətin vəhdəti olan dəmir yumruq həll elədi!\nOnun istinad etdiyi Praqa görüşündə isə Ermənistanın israrlı xahişi əsasında Fransa da iştirak edirdi. İndi elə çıxır ki, Ermənistanın böyük bacısı Fransa Paşinyanı məcbur edib, Azərbaycanın ərazi bütövlüyünü tanımağa? Bu çox gülünc arqumentdir.\nBu həqiqətdir ki, Fransa və Ermənistan Praqa görüşündən tamamilə başqa nəticələr əldə etmək istəmişdi. Ancaq Prezident İlham Əliyev 5 saat davam edən danışıqlarda Fransa Prezidenti Makronun əli ilə Ermənistanı diplomatik müstəvidə məğlub edib. Reallıq budur - İlham Əliyev diplomatiyası!\nƏli Kərimli da bunu çox yaxşı anlayır, sadəcə dili gəlmir deməyə, ürəyi gəlmir etiraf etməyə. Bir adam ki deyə, Qarabağ elə də böyük zəfər deyil, ondan başqa nə gözləmək olar.\nAXCP və Qarabağdakı qondarma rejim demək olar ki, eyni dövrdə yaranıb. Necə ki, erməni millətçiləri, müharibə cinayətkarları, Ermənistanın və Qarabağın dırnaqarası rəhbərləri o insanları girov götürmüşdü, onların beyinlərini zəhərləmişdi, Azərbaycan haqqında, Azərbaycan xalqı haqqında olmazın yalanlarını uydurub onların beyinlərinə doldurmuşdur, onların beyinlərini zəhərləmişdi. Elə eynisini AXCP edir, 5 min nəfəri girov götürüb, xalqımız və dövlətimiz haqqında yalanlar danışır. Onların beyinlərini zəhərləyirlər. Ona görə təklif edirəm: necə ki, qondarma rejim məcbur olub özünü buraxdı, AXCP və Əli Kərimli də özünü buraxsın. Həmin 5 min nəfər də yığışıb gedib Əli Kərimlinin villasından Azərbaycan bayrağı assınlar. Ümid edirəm Əli Kərimli buna etiraz etməz!\nKamal Cəfərov, Millət vəkili",
        "views": "889",
        "date": "29.09.2023 21:05",
        "link": "https://musavat.com/news/deputat-kamal-ceferov-eli-kerimli-ve-axcp-de-qondarma-rejim-kimi-ozunu-buraxsin_1009972.html"
    },
    {
        "title": "Azərbaycan hərbçiləri minalı sahələrdən BU ÜSULLARLA KEÇİB - VİDEO",
        "category": "Ölkə",
        "content": "44 günlük Vətən müharibəsi başlayandan Zəfərə qədər gedən yolda Azərbaycan ordusunun bəzi taktiki-manevr planları məlum olub.\nBu barədə \"Xəzər TV\"-də yayımlanan “Əks-hücuma 10 dəqiqə qalmış” sənədli filmində məlumat verilir.\nQoşunların hərəkət edəcəyi ərazilərin, xüsusilə də möhkəmləndirilmiş sədlərin yarılmasında “Tamkar” və “Pomins” qurğularından da geniş istifadə edilib.\n“Tamkar” texnikaya qoşularaq daşınan minatəmizləyən qurğudur. Onun üzərindəki raket minalı sahəyə atılır və üzərindəki bombacıqlar minaları partladır. Nəticədə də 100 metr uzunluğa və 10 metr enə malik keçid açılır. “Pomins”i isə şəxsi heyət daşıyır. O da eyni prinsiplə partlayış yaradır və 50 metr uzunluğunda, 1.5 metr enində keçid aça bilirdi.",
        "views": "2721",
        "date": "29.09.2023 20:56",
        "link": "https://musavat.com/news/azerbaycan-herbcileri-minali-sahelerden-bu-usullarla-kecib-video_1009964.html"
    },
    {
        "title": "Son addım da son döyüş kimi çətindir - VİDEO",
        "category": "Ölkə",
        "content": "İldırım sürəti ilə həyata keçirilən lokal xarakterli antiterror tədbirlərinin yekununda Ermənistan silahlı qüvvələri öz mövcudluğu dayandırdı. Hansı ki bir zamanlar, uzun illər əvvəl bu silahlı qüvvələrə sürreal olaraq “Dağlıq Qarabağın müdafiə ordusu” adı verilmişdi.\nHəmçinin ölkəmizin işğal olunmuş ərazisində özünü hakimiyyət elan edən qeyri-qanuni xuntanın “hakimiyyət orqanları” onsuz da mövcud olmayan varlıqlarına de-fakto son qoydular.\nBu barədə “Caliber”in “YouTube” kanalında yeni videosüjet yayımlanıb.\nBeləliklə, rəşadətli Azərbaycan Silahlı Qüvvələrinin sarsıdıcı zərbələri altında erməni silahlı birləşmələri bir sutkadan da az müddət ərzində ağ bayraq qaldırmağa məcbur oldular. Özlərini prezident, nazir, deputat və digər bu kimi psevdo rəhbər və psevdo məmur olaraq adlandıran şəxslər isə illər əvvəl elan edilən qondarma respublikanın hətta virtual şəkildə də mövcudluğunun sonunun çatdığını fakitiki olaraq qəbul etməli oldular.\nDaha ətraflı videosüjetdə:",
        "views": "729",
        "date": "29.09.2023 20:48",
        "link": "https://musavat.com/news/son-addim-da-son-doyus-kimi-cetindir-video_1009970.html"
    },
    {
        "title": "Bakıda ŞOK: 46 yaşlı kişi məktəbli qıza maşına oturmağı təklif etdi, sonra isə...",
        "category": "Kriminal",
        "content": "Bakıda məktəbli qıza qarşı xırda xuliqanlıqda ittiham edilən 46 yaşlı kişi həbs edilib.\n\nMusavat.com qafqazinfo-ya istinadən xəbər verir ki, hadisə dünən baş verib. 1977-ci il təvəllüdlü S.Nəbiyev (soyadlar şərtidir) səhər saat 06:50 radələrində Nizami rayonu Heydər Əliyev prospekti ilə avtomobillə gedərkən yolun kənarı ilə məktəbli qızın piyada getdiyini görüb. O, 14 yaşlı N.Rüstəmovadan məktəblərdən birinin yerini soruşub. Bu zaman yeniyetmə qız sürücüyə həmin məktəbin Qara Qarayev istiqamətində olduğunu deyib.\n\nİttihama görə, bundan sonra avtomobilin sürücüsü təkidlə qızı avtomobilində əyləşməyə dəvət edib. Baş verən hadisədən narahat olan məktəbli qız həmin sürücü barəsində ailəsinə məlumat verib. Qızın atası hadisə barədə polisə məlumat verib və ərazidəki kamera görüntüləri əsasında avtomobil və sürücüsü müəyyən edilib. Saxlanılan 46 yaşlı şəxs barəsində İnzibati Xətalar Məcəlləsinin 510-cu (xırda xuliqanlıq) maddəsi ilə protokol tərtib edilib.\nS.Nəbiyev protokolla birgə Nizami Rayon Məhkəməsinə göndərilib. Məhkəmədə saxlanılan şəxs məktəbli qıza qarşı pis niyyətinin olmadığını deyib: \"İdarə etdiyim avtomobillə hərəkətdə olarkən işıqforda dayanmışdım. Yolun kənarı ilə gedən, sonradan adının N.Rüstəmova olduğunu bildiyim qızı görüb ondan məktəbin yerini soruşdum. Məktəbin Qara Qarayevdə yerləşdiyini dedi. Öz qızım yadıma düşdüyünə görə tələsirsə, onu da getdiyi yerə avtomobillə apara biləcəyimi dedim. Mən namaz qılan adamam, deyilənlər cəfəngiyyatdır, qızı narahat edəcək hərəkətlər etməmişəm\".\n\nZərərçəkmiş qızın atası isə saxlanılan şəxsin cəzalandırılmasını tələb edib: \"Sürücü yol soruşmaq bəhanəsi ilə qızımı çağıraraq müxtəlif suallar verib, sonra avtomobilinə mindirməyə cəhd edib. Sürücü izahatında yalnız yolu soruşduğunu bildirib, hansı ki, həmin ərazidə səhər vaxtı işə gedən, dayanacaqda dayanan çoxsaylı insanlar olur, həmin şəxs azyaşlı qızdan deyil, həmin şəxslərdən yolu soruşmalı idi. Yolu soruşarkən isə israrla qızımı avtomobilinə mindirməyə cəhd göstərib\".\n\nNizami Rayon Məhkəməsinin qərarı ilə S.Nəbiyevə 10 sutka inzibati həbs cəzası verilib.",
        "views": "2101",
        "date": "29.09.2023 20:43",
        "link": "https://musavat.com/news/bakida-sok-46-yasli-kisi-mektebli-qiza-masina-oturmagi-teklif-etdi-sonra-ise_1009934.html"
    },
    {
        "title": "Xaricdə doktorantura təhsili almaq istəyənlərin NƏZƏRİNƏ",
        "category": "Təhsil",
        "content": "Daxil olmuş müraciətləri nəzərə alaraq, xaricdə doktorantura təhsili ilə bağlı elan edilmiş 2023-cü il üçün həyata keçirilən son sənəd qəbulunun müddəti uzadılıb.\nMusavat.com xəbər verir ki, “2019-2023-cü illər üçün Azərbaycan Respublikasında ali təhsil sisteminin beynəlxalq rəqabətliliyinin artırılması üzrə Dövlət Proqramı” çərçivəsində xaricdə doktorantura təhsilinin maliyyələşdirilməsi ilə bağlı elan edilmiş sənəd qəbulunun müddəti oktyabrın 10-u saat 23:59-dək uzadılıb.\nProqrama müraciət üçün tələb olunan sənədlərin siyahısı , elana dair ətraflı məlumat və qeydiyyat linki müvafiq keçidlərdən əldə oluna bilər.\nHər hansı əlavə sual yarandığı zaman FAQ/MVS və ya dpinfo@edu.gov.az mail ünvanına müraciət oluna bilər.",
        "views": "1134",
        "date": "29.09.2023 20:31",
        "link": "https://musavat.com/news/xaricde-doktorantura-tehsili-almaq-isteyenlerin-nezerine_1009940.html"
    },
    {
        "title": "Dolların məzənnəsi sentyabrın 8-dən bəri ilk dəfə olaraq 98 rublu ötdü",
        "category": "İqtisadiyyat",
        "content": "Moskva birjasında dolların məzənnəsi sentyabrın 8-dən bəri ilk dəfə olaraq 98 rublu ötüb.\nQeyd olunub ki, maksimum olaraq, \"amerikalı\" 98,04 rubla yüksəlib. Sonra məzənnə 97,8 rubl müəyyənləşib. Avronun məzənnəsi 2023-cü il sentyabrın 20-dən bəri ilk dəfə olaraq 103 rubl səviyyəsini ötüb. “Avropalı” 103,11 rubla qədər bahalaşıb, bundan sonra kotirovkalar 102,96 rubla düşüb.\n“Cümə axşamı baş verən vergi ödənişlərinin pik həddi keçməsi rublun növbəti dəfə ucuzlaşmasına səbəb olub. Bu, xarici valyutaya artan tələbatın davam etməsini əks etdirir, bunun üçün daxili bazara hələ də kifayət qədər daxilolma yoxdur”, - BCS World of Investments şirkətinin fond bazarı üzrə eksperti Dmitri Babin Gazeta.Ru-ya deyib.\nCümə günü iqtisadçı, RANEPA-nın Maliyyə və Bank işi kafedrasının professoru Yuri Yudenkov dekabrda rublun məzənnəsinin sabitləşəcəyini proqnozlaşdırıb. O, Rusiya valyutasının dollar və avroya nisbətdə hazırkı məzənnəsini əsasən spekulyativ adlandırıb və bir dolların 90-95 rubl məzənnəsini adekvat adlandırıb.\nBir gün əvvəl Rusiya Maliyyə Nazirliyi 2023-cü ilin sonuna qədər rublun məzənnəsinin bir dollar üçün 94,3 rubla kimi möhkəmlənəcəyini proqnozlaşdırmışdı.//Valyuta.az",
        "views": "2573",
        "date": "29.09.2023 20:19",
        "link": "https://musavat.com/news/dollarin-mezennesi-sentyabrin-8-den-beri-ilk-defe-olaraq-98-rublu-otdu_1009963.html"
    },
    {
        "title": "Qarabağın erməni sakinlərinin nümayəndələri buna görə təşəkkür etdilər",
        "category": "Ölkə",
        "content": "Qarabağ bölgəsinin erməni sakinlərinin nümayəndələri Xankəndi şəhəri yaxınlığında baş vermiş yanğın zamanı Azərbaycanın müvafiq dövlət qurumlarının həyata keçirdiyi tədbirlərə görə təşəkkür ediblər.\nMusavat.com xəbər verir ki, bu barədə Azərbaycan Respublikası Prezidentinin Administrasiyasından verilən məlumatda qeyd olunub.\n\"Qarabağ iqtisadi rayonunda yaşayan erməni sakinlərin nümayəndələri Xankəndi şəhəri yaxınlığında baş vermiş yanğın zamanı Azərbaycanın müvafiq dövlət qurumlarının həyata keçirdiyi tədbirlərə, xüsusilə yanğının söndürülməsi, xəsarət alanlara ilkin tibbi yardımın göstərilməsi üçün zəruri tibbi ləvazimatların, dərman preparatlarının və təcili tibbi yardım avtomobillərinin əraziyə göndərilməsinə görə xüsusi minnətdarlıq ifadə ediblər\", - məlumatda vurğulanıb.",
        "views": "2022",
        "date": "29.09.2023 20:07",
        "link": "https://musavat.com/news/qarabagin-ermeni-sakinlerinin-numayendeleri-buna-gore-tesekkur-etdiler_1009967.html"
    },
    {
        "title": "\"TikTok\"a qoyulan qadağa niyə ARADAN QALDIRILMIR? - RƏSMİ",
        "category": "Ölkə",
        "content": "Bildiyimiz kimi, Azərbaycanda \"TikTok\" sosial şəbəkəsi Qarabağda həyata keçirilən lokal xarakterli antiterror tədbirləri zamanı məhdudlaşdırılıb. Belə ki, buna səbəb \"TikTok\"da cəmiyyətdə yanlış fikir formalaşdırmaq məqsədi güdən, hərbi sirləri özündə əks etdirən dezinformasiya xarakterli məlumatların paylaşılması olub.\nMəsələ ilə bağlı İnformasiya texnologiyaları üzrə mütəxəssis Elvin Həsənov Referans.az-a açıqlamasında qeyd edib ki, vətəndaşların “TikTok”da hərbi sirləri və ya qeyri-dəqiq məlumatları yaymasıdır:\n\"Tiktokun özünə məxsus alqoritmi var ki, orada hansı tip məlumat videoya baxılarsa, növbəti axtarışlarda ona uyğun kontentli videolar qarşınıza çıxardır. Vətəndaş orada bir doğru məlumata baxmasına baxmayaraq, düşmən ölkə tərəfindən çox sayda yanlış məlumat sizə yönəldilə bilər və vətəndaş həmin informasiyanın qurbanına çevrilirə bilər. Buda “TikTok” sosial şəbəkəsinin ölkə daxilində bloklanması üçün kifayət qədər əsaslı səbəb verir. Lakin bir nüansı qeyd etmək istərdim ki, ümumi bloklanma tətbiqi aradan qaldırılmasına baxmayaraq hazırda bəzi provayderlər tərəfindən tətbiq edilən yenilənmələr həyata keçirilmədiyi səbəbindən sosial şəbəkə bütün istifadəçilər üçün əlçatan deyildir”.\nGüman edirəm yaxın zamanda adı çəkilən sosial şəbəkə ölkə daxilimizdəki istifadəçilər üçün əlçatan olacaqdır – deyə Elvin Həsənov qeyd edib.\nBu barədə Rəqəmsal İnkişaf və Nəqliyyat Nazirliyi yanında Elektron Təhlükəsizlik Xidmətindən isə Referans.az-a bildirildi ki, \"TikTok\" sosial şəbəkəsinə girişin müvəqqəti məhdudlaşdırılması ilə bağlı qərarda dəyişiklik olacağı halda bu barədə ictimaiyyətə məlumat təqdim ediləcək.\n ",
        "views": "1738",
        "date": "29.09.2023 20:06",
        "link": "https://musavat.com/news/tiktok-a-qoyulan-qadaga-niye-aradan-qaldirilmir-resmi_1009966.html"
    },
    {
        "title": "İlham Əliyev Zəngilanda 2-ci Azərbaycan Milli Şəhərsalma Forumunun açılış mərasimində iştirak edib - YENİLƏNİB-2",
        "category": "Ölkə",
        "content": "Sentyabrın 29-da BMT-nin Məskunlaşma Proqramının (UN-HABITAT) və Azərbaycan Respublikasının Dövlət Şəhərsalma və Arxitektura Komitəsinin əməkdaşlığı ilə keçirilən “Şəhərsalma Həftəsi 2023” tədbirləri çərçivəsində Zəngilanda “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimi keçirilib.\nMusavat.com xəbər verir ki, Azərbaycan Respublikasının Prezidenti İlham Əliyev Forumun açılış mərasimində iştirak edib.\nDövlətimizin başçısı tədbirdə çıxış edib:\n- BMT-nin Məskunlaşma Proqramının hörmətli icraçı direktoru.\nHörmətli qonaqlar, xanımlar və cənablar.\nZəngilana xoş gəlmisiniz. Sizi burada - Azərbaycanın qədim bölgəsində, Şərqi Zəngəzurda salamlayıram. Bu gün bu region Azərbaycanın bütün Qarabağ bölgəsi kimi, sıfırdan yenidən inşa edilir.\nİlk olaraq bütün qonaqlarımıza təşəkkürümüzü bildirirəm. Bu gün burada 53 ölkədən qonağımız var. 200-ə yaxın xarici qonaq və ümumilikdə 400 iştirakçı bu gün bizimlədir. Bu, bizim ikinci Azərbaycan Milli Şəhərsalma Forumumuzdur, bizim dostluğumuzun təzahürüdür. Bizim birgə marağımızın təzahürüdür ki, işğal dövründə tamamilə dağıdılmış əraziləri yenidən inşa edək.\nXüsusi olaraq, xanım icraçı direktora təşəkkür etmək istəyirəm ki, bizim təşəbbüsləri daim dəstəkləyib, şəhərsalma ilə bağlı dəyərli tövsiyələrini verib və verir. Biz sıfırdan yeni şəhər və kəndlər inşa edirik. Ona görə də burada müasir texnologiyalar tətbiq etməliyik ki, bununla da keçmiş köçkünlərimizə ən yaxşı şərait yaradaq. Onların bir hissəsi artıq qayıdıbdır.\nÖtən il biz birinci Şəhərsalma Forumunu Ağdam şəhərində keçirmişdik. Həmin şəhər də sıfırdan inşa edilir, çünki o, işğal dövründə darmadağın edilmişdir.\nZəngilan azad olunmuş ərazilərin ilk bölgəsidir ki, artıq burada keçmiş məcburi köçkünlər evlərinə qayıdıb. Ağalı “ağıllı kəndi”nə, - burada videoda da siz onu gördünüz, - ötən bahar aylarında həyat qayıdıb. Orada sakinlər xoşbəxt yaşayırlar. Mən Ağalı kəndində dəfələrlə olmuşam - sakinlərin qayıdışından əvvəl və sonra. Mən onun şahidi oldum ki, oraya qayıdan insanlar öz köklərinə nə dərəcədə bağlıdırlar. Heç zaman öz vətənini görməyən gənc nəsil qayıdıb. Bu, onu nümayiş etdirir ki, Azərbaycan xalqı öz köklərinə necə dərindən bağlıdır. Bütün keçmiş məcburi köçkünlər səbirsizliklə gözləyirdilər ki, bizim torpaqlar azad edilsin və onlar qayıtmaq imkanına malik olsunlar. Onlar bu imkandan 30 il ərzində Ermənistan tərəfindən məhrum edilmişdi. Ancaq üç il əvvəl biz bu işğala son qoyduq.\nBu gün Zəngilan beynəlxalq tədbirə ev sahibliyi edir. Bu, yenidən inşa edilmiş Konqres Mərkəzi dünən açılıb. Təkcə bu bina deyil, Zəngilanın müxtəlif istiqamətlərində fəal işlər gedir. Dediyim kimi, ilk “ağıllı kənd” Zəngilan rayonunda yerləşir. Bu şəhərin Baş planı artıq təsdiq edilib. Biz infrastruktura böyük vəsait ayırmışıq, bir neçə yaşayış layihəsi icra edilməkdədir. 2025-ci ildə, ola bilər bir az da tez, Zəngilan şəhərinin ilk sakinləri qayıdacaqlar.\nBiz Zəngilanı mühüm nəqliyyat qovşağı hesab edirik, çünki onun coğrafi mövqeyi bunu labüd edir. Zəngilan nəqliyyat dəhlizləri üzərində yerləşir və ona görə Zəngilan Beynəlxalq Hava Limanının inşası da bu bölgənin inkişafı baxımından mühüm faktor olmuşdur. O, insanlar üçün asan çıxışı təmin edəcəkdir. Gələcəkdə isə, əminəm ki, Zəngilanda xarici turistlərin sayı çox olacaqdır. Çünki bu bölgə Azərbaycanın ən gözəl guşələrindəndir. Meşələri, çayları, gölləri və misilsiz ekosistemi olan Zəngilan bizim ən böyük sərvətimizdən biridir. Əminəm ki, vaxt keçdikcə bu, turistlər tərəfindən ən çox sevilən bölgə olacaq.\nZəngilan Beynəlxalq Hava Limanı azad olunmuş ərazilərdə inşa edilmiş ikinci hava limanıdır. Üçüncüsü isə hazırda Laçında inşa edilir və iki il ərzində o hava limanı da istifadəyə veriləcək.\nEyni zamanda, biz sovet dövründə mövcud olan dəmir yolu xəttini bərpa edirik. Çünki işğal dövründə həmin dəmir yolları Ermənistan qüvvələri tərəfindən sökülüb. Bu gün Horadizdən Zəngilana çəkilən dəmir yolunun inşası fəal fazadadır və tezliklə bu nəqliyyat dəhlizinin bu mühüm hissəsi hazır olacaq. Bu, Azərbaycanın əsas ərazisini Naxçıvan Muxtar Respublikası ilə birləşdirəcək layihədir. Oradan isə həmin dəmir yolu İran və Türkiyəyə keçəcək və nəhayət Avropaya çatacaq. Tezliklə biz bu layihəni istifadəyə verəcəyik. Yəni, Zəngilan çox vacib nəqliyyat mərkəzi olacaq. Dəmir yolu xətləri, hava limanı - bu gün bu istiqamətdə altı və dörd zolaqlı avtomagistrallar inşa edilir. Paytaxt Bakıdan bütün bu istiqamətlərdə 2000 kilometrdən çox yeni magistral yollar inşa olunur. Yəni bu, irihəcmli tikinti layihələridir və azad olunmuş hər bir rayon xüsusi Baş plana malikdir.\nBiz Zəngilanda təkcə pilot yaşayış layihəsi deyil, həmçinin pilot kənd təsərrüfatı layihəsi həyata keçiririk. “Dost Aqropark” adlanan bu layihə Azərbaycan və Türkiyə şirkətlərinin birgə müəssisəsidir və həmin aqropark artıq fəaliyyətdədir. Hesab edirəm ki, Zəngilan gələcəkdə Azərbaycanın qida təhlükəsizliyinə töhfə verəcək. Artıq 6000 baş anqus cinsindən olan qaramal idxal edilib, onların sayı 10 minə çatdırılacaq. Burada, Laçın və Kəlbəcərdə də böyük yaşıllıq ərazilər var və hər zaman, keçmişdə də bu ərazidə maldarlıq inkişaf etmişdir. Ona görə də burada bu potensial var.\nEyni zamanda, yeni iş yerləri yaradılır, çünki buraya - evlərinə, Vətəninə qayıdan insanlar işlə təmin edilməlidir. Bizim Böyük Qayıdış Proqramımızın bir tərkib hissəsi də məşğulluqdur, eyni zamanda, aşağı faizli, imtiyazlı kreditlərin verilməsi və təbii ki, sosial infrastrukturun inşası. Zəngilanda artıq böyük bir məktəb binası inşa edilməkdədir. Zəngilan məscidinin inşası yekunlaşır. O, ermənilər tərəfindən məhv edilən qədim məscidin yanında inşa edilib. Bizim işğal altında olmuş bütün torpaqlarımızdakı 67 məsciddən 65-i məhv edilmişdir, 2-si isə yarı dağıdılmış vəziyyətdə olmuşdur. Bu isə, əlbəttə, Azərbaycana qarşı urbisid və kultursidin təzahürüdür.\nBu gün isə bu torpağın sahibləri, əsl sahibləri qayıdıb, sürətli inkişaf baş verir. Böyük Qayıdış Proqramı haqqında danışarkən deyə bilərəm ki, həmin proqram bütün azad olunmuş ərazilərin bərpasını əhatə edir. Təkcə bərpa etmək deyil - burada müasir texnologiyalar, “ağıllı şəhər” və “ağıllı kənd”lər inşa olunur. Burada ən müasir şəhərsalma nümunələri istifadə edilir.\nİkinci Qarabağ müharibəsi başa çatdıqdan sonra bu günədək bərpa işlərinə Azərbaycan büdcəsindən 7 milyard ABŞ dolları həcmində vəsait sərf edilib. Növbəti il üçün planlaşdırdığımız minimum büdcə 2,4 milyard ABŞ dolları olacaqdır. Bu, təbii ki, parlamentdə yenidən müzakirə ediləcək və dediyim kimi, Azərbaycan bunu öz şəxsi dövlət vəsaiti hesabına həyata keçirir. Biz heç bir maliyyə dəstəyi, heç bir maliyyə yardımı almırıq. Burada istisna iki qardaş ölkədir – Özbəkistan və Qazaxıstan prezidentləri çox səxavətli şəkildə bizə biri məktəb, biri isə incəsənət mərkəzini hədiyyə edib. Özbəkistan Füzulidə məktəb tikdi, digəri isə yekunlaşmaq üzrədir.\nYəni, bu, Azərbaycan üçün çox böyük maliyyə yüküdür. Ancaq Böyük Qayıdış Proqramının icrası bizim üçün bir nömrəli vəzifədir.\nİnsanlar erməni işğalından çox əziyyət çəkiblər, çətin şəraitdə yaşayıblar, mənəvi çətinliklərlə üzləşiblər. Onlar özlərinin haqlı hüquqlarından məhrum ediliblər, öz Vətənlərindən məhrum ediliblər, qəbiristanlıqlarını ziyarət etməkdən məhrum ediliblər. Yeri gəlmişkən, qəbiristanlıqların böyük bir hissəsi işğalçı qüvvələr tərəfindən tamamilə dağıdılıb. Onlar bu imkanı, bu fürsəti 30 il gözləyirdilər ki, buraya qayıda bilsinlər. İkinci Qarabağ müharibəsi - bizim şanlı Qələbəmizlə bitən müharibə onlara bu şəraiti yaratdı. Bu gün onların bizdən gözləntiləri odur ki, onları tezliklə bu yerlərə qaytaraq.\nBöyük Qayıdış Proqramı və onun icrası artıq imkan vermişdir ki, keçmiş məcburi köçkünlər Laçın şəhərinə qayıtsınlar, Füzuli şəhərinə qayıtsınlar, Ağalı kəndinə qayıtsınlar, Talış və Zabux kəndlərinə qayıtsınlar. Yəni, bu gün 8 şəhər və 92 kəndin Baş planı artıq təsdiqlənib və 30 kəndin təməli qoyulub. Qarşıdan gələn illərdə çox böyük, irihəcmli yaşayış layihələri həyata keçiriləcək, xüsusən də Şuşa və digər şəhərlərdə. Bu, bizim proqramın tərkib hissəsidir.\nDigər bir element infrastrukturdur. Məsələn, dünən mən burada - Zəngilanda 10 meqavat gücündə yeni Su Elektrik Stansiyasının açılışını etdim. Ancaq növbəti altı ay ərzində onun imkanları 40 meqavata çatdırılacaq. Azad olunmuş ərazilərdə bu gün 90 meqavat həcmində hidroelektrik enerji artıq təmin edilir. Yəni, azad olunmuş bütün ərazilərimiz yenidən bizim mərkəzi şəbəkəmizə qoşulur və tam inteqrasiya edilib. Bizim azad olunmuş ərazilərdə hidroelektrik enerjinin həcmi bu ilin sonunadək 170 meqavat, 2024-cü ilin sonuna qədər 270 meqavat olacaq. Bu da təbii ki, bizim yaşıl enerji gündəliyimizə böyük töhfə olacaq. Çünki Şərqi Zəngəzur və Qarabağın 10 min meqavat yaşıl enerji potensialı var. Buraya həm günəş, həm külək, həm də su elektrik stansiyaları aiddir. Bu, Azərbaycanın potensialının cüzi bir hissəsidir. Xəzər dənizinin Azərbaycan sektorunda külək enerjisinin potensialı 157 qiqavat təşkil edir. Tezliklə, Azərbaycan yaşıl enerjini ixrac edən ölkə olacaqdır. Hətta yaşıl hidrogen ixrac ediləcəkdir. İlkin hesablamalara görə, bizim potensialımız çox böyükdür. Günəş enerjisinə gəldikdə, artıq Cəbrayıl rayonunda 240 meqavat həcmində yeni stansiya tezliklə icra olunacaq. Ümid edirəm ki, bu layihəyə gələn il başlanılacaq.\nEnerji potensialı, nəqliyyat, yaşayış layihələri - bunların hamısı bizim gündəliyimizin tərkib hissəsidir. Əminəm ki, biz bütün vəzifələrə, hədəflərə nail olacağıq və növbəti üç ildə 100 mindən çox keçmiş məcburi köçkünü evlərinə qaytaracağıq. Yeri gəlmişkən, qeyd edim ki, artıq 2300 məcburi köçkün evlərinə qayıdıb və ilin sonunadək onların sayı 5500-ə çatdırılacaq.\nDiqqətinizə çatdırmaq istədiyim digər məsələ odur ki, Ermənistanın işğalından əziyyət çəkən köçkünlərimiz 30 il ərzində Azərbaycanın müxtəlif bölgələrində yaşayırdılar. Hökumət hər il onlar üçün 300-500 milyon ABŞ dolları arasında vəsait ayırırdı ki, yeni yaşayış layihələri icra edilsin, yeni yaşayış məntəqələri tikilsin. 300 mindən çox məcburi köçkün yaxşı şəraitlə, yeni mənzillərlə, evlərlə təmin edilmişdir. Ancaq torpaqlarımız azad edilən kimi, biz sorğu keçirdik və onların mütləq əksəriyyəti evlərinə qayıtmaq arzusunu ifadə etdilər. Bu gün artıq qayıtmaq istəyən insanlardan ibarət növbə yaranıb. Onlar Bakıdan, ölkəmizin ikinci böyük şəhəri Sumqayıtdan, Gəncədən və digər bölgələrimizdən qayıtmaq istəyirlər. Onlar şəhərlərdən kəndlərə qayıtmaq istəyirlər. Yəni, bunu da düzgün qiymətləndirmək lazımdır. Bu gün hər kəs urbanizasiyadan danışır. Bizdə də bu mövzu var. Bizim bu problemimiz uzun illərdir yaşanır - insanlar bölgələrdən, kəndlərdən şəhərə can atır. Çünki şəhərdə daha çox iş yerləri, məşğulluq imkanları var və özləri üçün daha yaxşı şərait yaratmaq istəyirlər. Amma bu gün biz onun şahidiyik ki, Bakıdan, Sumqayıtdan, Gəncədən, Mingəçevirdən, digər şəhərlərdən kəndlərə axın baş verir. Bu isə ilk növbədə Azərbaycan xalqının öz Vətəninə nə dərəcədə bağlı olduğunu göstərir. Onlar öz vətənlərində, əcdadlarının vətənlərində yaşamaq istəyirlər.\nHesab edirəm ki, bu gün burada - Zəngilanda, növbəti günlərdə Forumun Bakıda davam etdiyi müddətdə müzakirələr təkcə şəhər planlaması və inkişafa dair təcrübə mübadiləsi ilə bağlı olmayacaq, regionun gələcəyi barədə də fikir mübadiləsi aparılacaq. Biz bu regionun gələcəyini necə görürük? Diqqətinizə çatdırmaq istəyirəm ki, bizə qarşı 30 il ərzində etnik təmizləmə, işğal və ərazilərimizin məhvi həyata keçirilib, bir milyondan çox azərbaycanlı evlərindən didərgin salınıb. Onların 200 mindən çoxu hazırkı Ermənistan ərazisindən deportasiya olunub. Bizim şəhərlərimiz, kəndlərimiz darmadağın edilib. Otuz il ərzində işğalçı qüvvələr bizə buraya qayıtmağa imkan vermirdi və beynəlxalq ictimaiyyətin münaqişənin dinc yolla həllinə dair bütün səylərini bloklayırdılar. Təsəvvür edirsinizmi, 1992-ci ildən 2020-ci ilə qədər danışıqlar aparıldı. Sonsuz, mənasız danışıqlar aparılırdı və onların nəticəsi sıfır idi. Danışıqlara vasitəçilik edən ölkələrə baxsaq, görərik ki, onlar istəsəydilər, buna çoxdan nail olmuşdular. Baxın, BMT Təhlükəsizlik Şurasının üç daimi üzvü, üç nüvə ölkəsi - onlar keçmiş Minsk qrupunun həmsədrləri idi. O qrup ki, işğala son qoymaq üçün mandatı var idi və bu, ATƏT-in çətiri altında həyata keçirilirdi. Amma bizim üçün digər hüquqi çərçivə də var idi. BMT Təhlükəsizlik Şurasının 4 qətnaməsi var idi ki, onlar bizim ərazilərimizin işğaldan qeyd-şərtsiz və tam azad olunmasını tələb edirdi. Onlar 1993-cü ildə qəbul edilmişdi. Onlar kağız üzərində qalmışdı. Çünki siyasi iradə yox idi və məlum idi ki, Ermənistan bunu istəmir. Onlar status-kvonu əbədi saxlamaq istəyirdilər. Onlar bizim torpaqlarımızı daim öz nəzarətində saxlamaq istəyirdilər. Onlar bu yerlərdə, o cümlədən burada - Zəngilanda qanunsuz məskunlaşma aparırdılar. Ola bilər ki, bu, Zəngilanda o qədər də geniş vüsət almamışdı, amma Laçında, Kəlbəcərdə, Şuşada minlərlə qeyri-qanuni sakin məskunlaşdırılmışdı. Onlar Yaxın Şərqdən və digər ölkələrdən, diaspor tərəfindən dəvət edilmişdilər.\nErmənistan beynəlxalq hüququn normalarını və qaydalarını kobud şəkildə pozurdu. Cenevrə Konvensiyasına əsasən, cinayət törədirdi. Ancaq beynəlxalq ictimaiyyət bu ölkəyə qarşı sanksiya tətbiq etmədi. Onları heç ictimai şəkildə qınamadılar. Onlara açıq şəkildə çağırış etmirdilər ki, öz qoşunlarını bizim ərazimizdən çıxarsın.\nBeləliklə, İkinci Qarabağ müharibəsinin başlaması təkcə Ermənistanın işğal siyasəti ilə bağlı deyildi, bu məsələni həll etməyə mandatı olan ölkələrin bunu gözardı etməsi idi. Sülhə nail olmaq olardı, bu, mümkün idi. Azərbaycan hər zaman danışıqlar masasında konstruktiv idi. Biz 28 il ərzində ədalətin bərpa edilməsini gözlədik. Nəticədə isə bunu özümüz etməli olduq. Biz 44 gün ərzində bunu etdik. 44 günlük müharibə qaçılmaz idi. İlk olaraq artıq sadaladığım səbəblərdən, ikincisi isə Ermənistan bu məsələni dondurmaq istəyirdi. Hesab edirdi ki, Azərbaycanda yeni yetişən nəsil Qarabağı unudacaq. Amma onlar böyük səhvə yol verdilər. Bu gün Füzulidə, Laçında, Zabuxda, Ağalıda, Talışda təhsil alan yüzlərlə məktəbli bu torpaqları görməyib. Çünki Azərbaycan xalqının yaddaşından bu tarixi, bu torpaqları heç kim silə bilməz. Aydın idi ki, Ermənistan vəziyyəti məhz bu şəkildə öz nəzarəti altında saxlamaq istəyirdi. Düşünürdülər ki, nə sülh, nə müharibə - davamlı danışıqlar məhz belə də sürəcək. Eyni zamanda, yeni Ermənistan hakimiyyəti ilə bağlı ümidlər də tədricən boşa çıxdı.\nƏvvəlki hökumət, nəzər salsaq aydın görərik ki, Ermənistan kriminal hərbi cinayətkarlar tərəfindən idarə olunan bir rejim idi. İki prezident özləri Xocalı soyqırımında iştirak edənlər idi. Onlar buna görə cavab verməlidirlər, məsuliyyət daşımalıdırlar. Onlar Azərbaycan torpaqlarını talayanlar idi. İyirmi il ərzində onlar əllərindən gələni edirdilər ki, bizim işğal olunmuş torpaqlarımızda bu taktikanı işlətsinlər, həmin taktikanı Ermənistanda da tətbiq etməyə başladılar.\nBu gün də erməni xalqı onlara nifrət edir. Ancaq hazırkı Ermənistan hakimiyyəti ilə bağlı olan ümidlər şişirdilmişdi. İndiki Ermənistan hakimiyyəti istəsəydi, Azərbaycanla sülhə gələrdi, bunu edə bilərdi. Azərbaycan buna hazır idi, beynəlxalq vasitəçilər bunu bilirdilər. Keçmiş həmsədrlər bilirdi ki, biz bunu Azərbaycanın ərazi bütövlüyünün bərpası əsasında dinc yolla həll etməyə hazır idik. Biz Azərbaycandakı erməni azlığın hüquqlarını bərpa etməyə, təmin etməyə hazır idik. İndi isə müharibədən sonra və sonuncu hərbi əməliyyat ki, baş verdi, on gün əvvəl biz yenidən bunu bəyan etdik: Qarabağın erməni əhalisinin hüquqlarını təmin edəcəyik. Artıq biz onlara bu məsələ ilə bağlı, reinteqrasiya ilə bağlı öz baxışımızı təqdim etmişik, onların dini, təhsil, mədəni, bələdiyyə hüquqları - beynəlxalq konvensiyalara uyğun olaraq bütün bu məsələlər həll ediləcək. Bu, Azərbaycanın iştirakçısı olduğu bütün konvensiyalara, bizim konstitusiyamıza və beynəlxalq öhdəliklərimizə uyğun həyata keçiriləcək.\nAncaq İkinci Qarabağ müharibəsindən əvvəlki vəziyyətə qayıdanda, hesab edirəm ki, hazırkı Ermənistan hakimiyyəti bu fürsəti əldən verdi. Onlar bizi düzgün qiymətləndirmədilər, öz imkanlarını düzgün qiymətləndirmədilər. Onların planları var idi ki, bizə qarşı xarici hərbi yardım olunacaq. Onlar təbii ki, burada ciddi yanıldılar. Aydın məsələ idi ki, Azərbaycan öz ərazisində döyüşlər aparırdı. Bu, bizim hüququmuz idi. Bizə BMT Nizamnaməsinə uyğun olan özünümüdafiə hüququnu tanıyan məsələ idi. Üç il bundan öncə Ermənistan kapitulyasiya etməli oldu. Bəs, bundan sonra nə baş verdi? Demək olar ki, biz dərhal sülh danışıqlarına başladıq. Otuz il ərzində münaqişədən, soyqırımından, nifrətdən əziyyət çəkən xalq və ölkə ciddi siyasi iradə göstərdi, siyasi addım atdı: biz sülh təklif etdik. Biz müvafiq komissiyaların yaradılmasını təklif etdik ki, sərhədin delimitasiyası aparılsın. Ancaq Ermənistan buna müsbət cavab vermədi. Həmin bu yeni sülh danışıqları heç bir tərəqqiyə gətirib çıxarmadı. Üç il ərzində bunu etmək olardı. Yenidən yanlış hesablama, yenidən hansısa xarici himayədarlara arxalanma yenidən çətin və mürəkkəb vəziyyət yaratdı.\nErmənistan hökumət rəsmilərinin, xüsusilə yüksək səviyyəli rəsmilərin ritorikasına baxsanız, bu gün onlar bizi heç etmədiyimiz məsələlərdə ittiham edirlər. Ermənistanın hazırkı rəhbəri 2019-cu ildə Xankəndidə tribunadan bəyan etdi ki, “Qarabağ Ermənistandır və nöqtə”. Bu da bizim qırmızı xəttimiz idi. Ona qədər heç kəs belə bir ifadə işlətməmişdi. Bu da təbii ki, atəşkəsin pozulması idi: yəni, əhəmiyyətsiz, mənasız danışıqlara nə ehtiyac var? Ermənistanın rəhbəri Azərbaycanın beynəlxalq səviyyədə tanınmış bir hissəsinin Ermənistana məxsus olduğunu rəsmi şəkildə deyirsə, burada hansı danışıqlardan söhbət gedə bilər? Buna baxmayaraq, biz yenə də hesab edirdik ki, bəlkə bu, siyasi yanlışlıqdır. Lakin bundan sonra Ermənistanın müdafiə naziri bəyan etdi ki, Ermənistan bizimlə yeni ərazilər uğrunda yeni müharibəyə hazırdır. Yəni, onlar bizi yeni işğalla hədələyirdilər. Belə çıxır ki, bizim ərazimizin 20 faizinin işğalı onlara kifayət etmirdi. Onların planı var idi ki, Bakıya çatsınlar, hətta Xəzər dənizində çimsinlər. Onların planlarında tanklarla Bakıya gəlmək var idi. Ancaq Ermənistana məxsus tanklar bu gün bizim Hərbi Qənimətlər Parkında nümayiş etdirilir. Bir çox yanlışlıqlar, yanlış hesablamalar, bizim potensialımızı, qüvvəmizi və gücümüzü nəzərə almamaq – bu, region üçün ciddi bir fəlakətə səbəb oldu.\nAzərbaycanla Ermənistan arasında münasibətlərin normallaşması üçün hətta yenə də şans var idi. Ancaq onlar Azərbaycana qarşı bütün ərazi iddialarına son qoymalı idilər. Onlar ziddiyyətli bəyanatlara son qoymalı idilər. Bir tərəfdən deyirdilər ki, Azərbaycanın ərazi bütövlüyünü tanıyırlar. Digər tərəfdən isə sentyabrın 2-də Ermənistanın rəhbəri qondarma rejimin rəhbərinə onun müstəqilliyi ilə bağlı təbrik məktubu göndərmişdi. Yəni, bu, necə mümkün ola bilər? Bu o demək idi ki, utancverici məğlubiyyətdən üç il sonra, öz məlumatlarına görə, 12 min fərarisi olan, bizim ərazilərimizdən sprinter kimi qaçan həmin Ermənistan bizə qarşı yeni ərazi iddiası irəli sürür.\nBu, artıq qırmızı xəttin növbəti dəfə pozulması idi. 9 sentyabr tarixində artıq bu, neçənci qırmızı xəttimiz idi. Qondarma Dağlıq Qarabağın qondarma “parlament”i 22 nəfərin səsi ilə “Dağlıq Qarabağ rejimi”nin “prezidenti”ni seçdi və həmin o “prezident” öz çıxışında qeyd etdi ki, biz status uğrunda mübarizə aparacağıq. Yəni, bu nə deməkdir və biz buna necə cavab verməliyik?! Biz buna necə dözə bilərdik? Əlbəttə, biz buna dözə bilməzdik. On gün bundan əvvəl baş verən hadisələrin səbəbi Ermənistan baş nazirinin məsuliyyətsiz siyasəti və onun himayədarlıq etdiyi Qarabağdakı separatçılar idi, onların hərəkətləri idi.\nAntiterror tədbiri 24 saatdan az müddətdə həyata keçirildi. Bunun nəticəsi nə oldu? Biz davam etdikmi? Xeyr! Bizim belə bir niyyətimiz yox idi. Biz nəticədə harada istəsəydik orada dayanacaqdıq. Bunu demək o qədər də çətin deyil. Ancaq bizim niyyətimiz bundan ibarət deyildi. Biz Ermənistanın ərazi bütövlüyünü tanımışıq, bunu bəyan etmişik və bunu səmimi deyirik. Yəni, bizim başqa niyyətlərimiz olsaydı, əməliyyat sentyabrın 20-də dayanmazdı. Mən bunu hər kəsin bilməsini istəyirəm. Bunu Ermənistan hakimiyyəti də bilsin, onun arxasında duran himayədarları da bilsin, bu gün Azərbaycana qarşı qəbuledilməz planlar cızan tərəflərə buradan mesaj verirəm: Bizim səbrimizlə oynamasınlar. Biz səbirliyik, ancaq qətiyyətliyik. Biz haqlı olduğumuzu sübut edə bilirik və edirik. Ona görə yox ki, bizim gücümüz var, çünki haqq-ədalət bizim tərəfimizdədir.\nSentyabrın 20-dən sonra artıq zaman yetişib ki, bizim nümayəndələr əyləşsin və sülh sazişinin layihəsi üzərində işləsin. 20 sentyabrda biz suverenliyimizi artıq bərpa etmişik. Bundan sonra da sülh sazişinin tezliklə imzalanması daha asan olacaqdır. Bununla yanaşı, təbii ki, gərək sərhədlərin delimitasiyası üzərində fəal surətdə çalışaq və uzun müddət sürən bu qarşıdurmaya son qoyaq. Azərbaycanda biz sülh istəyirik. Zəngilanda bu gün gördükləriniz onu sübut edir ki, biz sülh istəyirik, biz bu əraziləri bərpa etmək istəyirik, soydaşlarımızı vətəninə qaytarmaq istəyirik. Biz Qafqazda sülh və sabitlik istəyirik. Bu, mümkündür və seçim Ermənistanındır.\n2020-ci il noyabrın 8-də Şuşa Ordumuz tərəfindən azad olundu və bu, bizim iradəmizin təzahürü idi. Bundan iki gün sonra Ermənistan kapitulyasiya aktına imza atdı və Azərbaycan 30 illik işğala son qoydu. Aprelin 23-də biz Ermənistanla sərhəddə sərhəd-keçid məntəqəsini yaratdıq və ərazi bütövlüyümüzü tam təmin etdik. Çünki bütün sərhədlərimizə nəzarəti bərpa etdik. Əlbəttə, sentyabrın 20-də biz öz suverenliyimizi bərpa etdik. Yəni, artıq “boz” zonalar yoxdur, qeyri-qanuni strukturlar yoxdur və torpaqlarımızda separatçılığa son qoyulubdur. Bu, bizim güclü siyasi iradəmizin göstəricisidir. Bu, Azərbaycan hökumətinin Ermənistanla sülhə hazır olduğunu göstərir və bu, yaxşı siqnaldır, - bəziləri hələ də qisasçılıq, revanşist ideyalarla yaşayırlar, - bu, onlara güclü siqnaldır ki, bu fikirlərdən daşınsınlar.\nBiz 20 sentyabrda Qarabağdakı Ermənistan ordusuna bəyan etdik: silahlarınızı yerə qoyun və oraları tərk edin. Belə də oldu və bu, baş verdi. Yəni, biz sözümüzə, vədimizə əməl edirik, ona sadiqik. Əminəm ki, Ermənistan hökuməti bu hadisələri düzgün şəkildə təhlil etsə, “Qarabağ Ermənistandır!” bəyanatından sonra - 2019-cu ildə verilən bəyanatdan sonra 20 sentyabradək baş verənləri düzgün təhlil etsə, sülh əlçatandır. Bu, gələcəklə bağlı bizim baxışımızdır. Bu, regionun gələcəyi ilə bağlı baxışımızdır və hesab edirəm, beynəlxalq aktorlar və qonşular görəcəklər ki, bizim münasibətimiz konstruktivdir.\nƏziz qonaqlar, hörmətli dostlar, bir daha Şərqi Zəngəzura, Zəngilana xoş gəlmisiniz. Foruma uğurlar arzu edirəm.\nx x x\nSonra BMT-nin Məskunlaşma Proqramının (UN-HABITAT) icraçı direktoru xanım Maimuna Mohd Şərif çıxış etdi.\nx x x\nMüxtəlif çağırış və qeyri-müəyyənliklər qarşısında iqtisadi cəhətdən inkişaf edə biləcək davamlı şəhərlərin qurulması ilə bağlı strategiyaların müzakirəsi, fikir mübadiləsi və əməkdaşlıq üçün müxtəlif maraqlı tərəfləri, ekspertləri, siyasətçiləri və icmaları bir araya gətirən Forumun açılış mərasimindən sonra tədbir müxtəlif mövzularda sessiyalarla davam edib. Əvvəlcə “Birgə yenidənqurma - regional dayanıqlılıq və davamlı inkişaf üçün əməkdaşlıq imkanları” adlı xüsusi sessiya təşkil olunub.\nSonra “Dayanıqlı və davamlı inkişaf: strategiyalar, fəaliyyət istiqamətləri və beynəlxalq əməkdaşlıq imkanları” adlı birinci sessiyada yenidənqurma - azad edilmiş ərazilərin reabilitasiya strategiyaları, birgə hərəkət, əlaqələndirmə və regional iqtisadi inkişaf üçün nəqliyyatın imkanlarının gücləndirilməsi, rifah və sülh üçün körpülər qurmaq, münaqişələrin həllində və şəhərsalmanın inkişafında beynəlxalq əməkdaşlığın rolu kimi məsələlər müzakirə edilib.\n“Viranlıqdan dayanıqlılığa: parlaq gələcəyə aparan yol” adlı ikinci sessiyada gizli təhlükə ilə mübarizə - minalarla çirklənmə və onun dayanıqlı inkişafa təsiri, regional mərkəzlərin dirçəlişi, Qarabağda əməkdaşlıq imkanlarından söhbət açılıb, Zəngilan şəhərinin Baş planı ilə tanışlıq olub.\nSonda tədbir iştirakçıları Ağalı “ağıllı kənd”inə səfər edib və Zəngilanda sürətlə aparılan yenidənqurma layihələri ilə tanışlıq olublar.\nQeyd edək ki, NUFA2-nin növbəti sessiyaları paytaxt Bakıda təşkil olunacaq və oktyabrın 1-də yekunlaşacaq. Oktyabrın 2-də isə paytaxtımız ilk dəfə olaraq Ümumdünya Məskunlaşma Gününə ev sahibliyi edəcək. Həmin gün nüfuzlu beynəlxalq ekspertlər və dövlət rəsmiləri “Dayanıqlı şəhər iqtisadiyyatı. Şəhərlər inkişafın və bərpanın aparıcı qüvvəsi kimi” mövzusu altında əlçatan və keyfiyyətli şəhər həyatının təşviqi və dayanıqlı şəhərlərin inkişafı üzrə çağırışların müzakirəsini aparacaqlar.\n***\n12:23\nSentyabrın 29-da BMT-nin Məskunlaşma Proqramının (UN-HABITAT) və Azərbaycan Respublikasının Dövlət Şəhərsalma və Arxitektura Komitəsinin əməkdaşlığı ilə keçirilən “Şəhərsalma Həftəsi 2023” tədbirləri çərçivəsində Zəngilanda “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimi keçirilib.\nMusavat.com xəbər verir ki, Azərbaycan Respublikasının Prezidenti İlham Əliyev tədbirdə çıxış edib.\n***\nSentyabrın 29-da BMT-nin Məskunlaşma Proqramının (UN-HABITAT) və Azərbaycan Respublikasının Dövlət Şəhərsalma və Arxitektura Komitəsinin əməkdaşlığı ilə keçirilən “Şəhərsalma Həftəsi 2023” tədbirləri çərçivəsində Zəngilanda “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimi keçirilir.\nMusavat.com xəbər verir ki, Azərbaycan Respublikasının Prezidenti İlham Əliyev tədbirdə çıxış edir.",
        "views": "843",
        "date": "29.09.2023 20:03",
        "link": "https://musavat.com/news/ilham-eliyev-zengilanda-2-ci-azerbaycan-milli-sehersalma-forumunun-acilis-merasiminde-istirak-edib-yenilenib-2_1009823.html"
    },
    {
        "title": "İşçi qrupun üzvləri bu tarixdə Xankəndiyə səfər edəcək",
        "category": "Ölkə",
        "content": "Qarabağ bölgəsində sosial, humanitar, iqtisadi və infrastruktur məsələləri üzrə yaradılmış İşçi qrupun üzvlərinin oktyabrın 2-də Xankəndi şəhərinə səfəri nəzərdə tutulub.\nMusavat.com xəbər verir ki, bu barədə Qarabağın erməni sakinləri ilə təmaslar üzrə müəyyən edilmiş məsul şəxs Ramin Məmmədov bildirib.\nO qeyd edib ki, səfər təsərrüfat, kommunal və digər bu kimi məsələlərin yerində həll edilməsi məqsədi daşıyır.\nR.Məmmədov, həmçinin reinteqrasiya prosesi ilə bağlı prosedurlar və sosial xidmətlər zərfi haqqında məlumat verib.\nQeyd edək ki, ki, sentyabrın 29-da Yevlax şəhərində Azərbaycanın Qarabağ bölgəsində yaşayan erməni sakinlərin nümayəndələri ilə növbəti görüş keçirilib. Görüşdə humanitar məsələlər, Qarabağın erməni sakinlərinin reinteqrasiyası və bu xüsusda, Azərbaycanın təqdim etdiyi reinteqrasiya planı ətraflı müzakirə olunub. Qarabağın erməni sakinləri ilə təmaslar üzrə müəyyən edilmiş məsul şəxs Ramin Məmmədov reinteqrasiya prosesi ilə bağlı prosedurlar və sosial xidmətlər zərfi haqqında məlumat verib.",
        "views": "923",
        "date": "29.09.2023 19:53",
        "link": "https://musavat.com/news/isci-qrupun-uzvleri-bu-tarixde-xankendiye-sefer-edecek_1009965.html"
    },
    {
        "title": "Hacıqabuldan dəhşətli xəbər gəldi: Ölən və yaralı var - FOTOLAR",
        "category": "Hadisə",
        "content": "Hacıqabulda baş verən qəzada 1 nəfər ölüb, digəri ağır xəsarət alıb.\nAPA-nın Mil-Muğan bürosunun məlumatına görə, hadisə Hacıqabul şəhərində qeydə alınıb. \"Mercedes\" markalı avtomobil \"Shagman\" markalı yük avtomobili ilə toqquşub. Nəticədə bir nəfər hadisə yerində ölüb, digər yaralı Şirvan Şəhər Mərkəzi Xəstəxanasına yerləşdirilib.\nFaktla bağlı araşdırma aparılır.\n ",
        "views": "1213",
        "date": "29.09.2023 19:44",
        "link": "https://musavat.com/news/haciqabuldan-dehsetli-xeber-geldi-olen-ve-yarali-var-fotolar_1009962.html"
    },
    {
        "title": "DƏHŞƏTLİ RƏQƏMLƏR! 2500-dən çox ölü var",
        "category": "Hadisə",
        "content": "İlin əvvəlindən Aralıq dənizi vasitəsilə Avropaya 186 min miqrant gəlib.\nMusavat.com xarici KİV-ə istinadən xəbər verir ki, bunu sentyabrın 28-də BMT-nin Qaçqınlar üzrə Ali Komissarlığının İdarə rəhbəri Ruven Menikdivela deyib.\nOnun sözlərinə görə, bu, 2022-ci ilin eyni dövrü ilə müqayisədə 83% çoxdur.\nBMT rəsmisi bildirib ki, bu müddət ərzində Aralıq dənizini keçərkən 2,5 mindən çox insan ölüb və ya itkin düşüb. \nMəlumata görə, Aralıq dənizini keçən miqrantların əksəriyyəti (130 min nəfər) İtaliyada qalıb. Digər istiqamətlərə isə Yunanıstan, Kipr və Malta daxildir.\nMenikdivelanın sözlərinə görə, 102 mindən çox miqrant Tunisdən, 45 minə yaxını Liviyadan Aralıq dənizi vasitəsilə keçib.\nMusavat.com",
        "views": "2862",
        "date": "29.09.2023 19:40",
        "link": "https://musavat.com/news/dehsetli-reqemler-2500-den-cox-olu-var_1009937.html"
    },
    {
        "title": "500 milyonluq mirasını xeyriyyə təşkilatına BAĞIŞLAYACAQ",
        "category": "Şou-biznes",
        "content": "Dünyaca məşhur \"Rolling Stones\"qrupunun solisti Mik Caqqer mirasını xeyriyyə təşkilatların bağışlamaq fikrindədir.\nQeyd olunub ki, 80 yaşlı Mik Caqqer bu qərarına səbəb kimi övladlarının pula ehtiyacı olmadığını göstərib.\nMəşhur müğənni ölümündən sonra \"Rolling Stones\" albomlarından gəlməsi gözlənilən 500 milyon dolları dünyaya xeyir verəcək xeyriyyə təşkilatlarına verəcəyini bildirib.\nCaqqerin 8 övladı var.//Olay.az",
        "views": "1277",
        "date": "29.09.2023 19:29",
        "link": "https://musavat.com/news/500-milyonluq-mirasini-xeyriyye-teskilatina-bagislayacaq_1009944.html"
    },
    {
        "title": "Qənirə Paşayevanın 3 mərasimi nə zaman olacaq?",
        "category": "Son xəbər",
        "content": "Millət vəkili Qənirə Paşayevanın 3 mərasimi bazar günü, saat 11:00-dan başlayaraq Heydər Məscidində keçiriləcək.\nBu barədə Musavat.com-a mərhum deputatın qardaşı Hüseyn Paşayev məlumat verib.\nXatırladaq ki, Milli Məclisin Mədəniyyət komitəsinin sədri, millət vəkili Qənirə Paşayeva sentyabrın 28-də 48 yaşında dünyasını dəyişib. Mərhum bu gün ll Fəxri xiyabanda torpağa tapşırılıb.\nMusavat.com",
        "views": "2863",
        "date": "29.09.2023 19:24",
        "link": "https://musavat.com/news/qenire-pasayevanin-3-merasimi-ne-zaman-olacaq_1009960.html"
    },
    {
        "title": "SON DƏQİQƏ! Yevlax görüşü başa çatdı - YENİLƏNİB",
        "category": "Son xəbər",
        "content": "Sentyabrın 29-da Yevlax şəhərində Azərbaycanın Qarabağ bölgəsində yaşayan erməni sakinlərin nümayəndələri ilə növbəti görüş keçirilib.\nMusavat.com xəbər verir ki, bu barədə Azərbaycan Respublikası Prezidentinin Administrasiyası məlumat yayıb.\nGörüşdə humanitar məsələlər, Qarabağın erməni sakinlərinin reinteqrasiyası və bu xüsusda, Azərbaycanın təqdim etdiyi reinteqrasiya planı ətraflı müzakirə olunub.\nMülki şəxslərin sərbəst hərəkətinin təmin edilməsi, humanitar yardımların göndərilməsi, yanacaq, qida ehtiyaclarının qarşılanması yüksək qiymətləndirilib. Qarabağ iqtisadi rayonunda yaşayan erməni sakinlərin nümayəndələri Xankəndi şəhəri yaxınlığında baş vermiş yanğın zamanı Azərbaycanın müvafiq dövlət qurumlarının həyata keçirdiyi tədbirlərə, xüsusilə yanğının söndürülməsi, xəsarət alanlara ilkin tibbi yardımın göstərilməsi üçün zəruri tibbi ləvazimatların, dərman preparatlarının və təcili tibbi yardım avtomobillərinin əraziyə göndərilməsinə görə xüsusi minnətdarlıq ifadə ediblər. Xahiş olunub ki, Azərbaycanın müvafiq dövlət qurumları mobil rabitə xidmətinin, televiziya və radio yayımının təşkili istiqamətində tədbirlər görsünlər.\nQarabağın erməni sakinləri ilə təmaslar üzrə müəyyən edilmiş məsul şəxs Ramin Məmmədov reinteqrasiya prosesi ilə bağlı prosedurlar və sosial xidmətlər zərfi haqqında məlumat verib. Bildirib ki, təsərrüfat, kommunal və digər bu kimi məsələlərin yerində həll edilməsi məqsədilə Qarabağ bölgəsində sosial, humanitar, iqtisadi və infrastruktur məsələləri üzrə yaradılmış İşçi qrupun üzvlərinin oktyabrın 2-də Xankəndi şəhərinə səfəri nəzərdə tutulub.\n***\nAzərbaycan Respublikası Prezidentinin Administrasiyasının dəvəti ilə Yevlax şəhərində Azərbaycanın Qarabağ bölgəsinin erməni sakinlərinin nümayəndələri ilə növbəti görüşü başa çatıb.\nAzərbaycanın mərkəzi hakimiyyətini görüşdə Azərbaycan Respublikasının Qarabağ bölgəsində yaşayan erməni sakinlər ilə təmaslar üzrə məsul şəxs təyin edilmiş Ramin Məmmədov, Qarabağ iqtisadi rayonuna daxil olan işğaldan azad edilmiş ərazilərdə (Şuşa rayonu istisna olmaqla) Azərbaycan Respublikası Prezidentinin xüsusi nümayəndəsinin müavini Bəşir Hacıyev və xüsusi nümayəndəliyin əməkdaşı İlkin Sultanov təmsil ediblər.\nQeyd edək ki, Azərbaycanın Qarabağ bölgəsinin erməni sakinlərinin nümayəndələri ilə bundan öncə sentyabrın 21-də Yevlaxda, 25-də isə Xocalıda görüş keçirilib./Report\n***\nBu gün Yevlax şəhərində Azərbaycanın Qarabağ bölgəsinin erməni sakinlərinin nümayəndələri ilə növbəti görüş keçirilir.\nQeyd olunub ki, Azərbaycanın mərkəzi hakimiyyətini görüşdə Azərbaycan Respublikasının Qarabağ bölgəsində yaşayan erməni sakinlər ilə təmaslar üzrə məsul şəxs təyin edilmiş Ramin Məmmədov, Qarabağ iqtisadi rayonuna daxil olan işğaldan azad edilmiş ərazilərdə (Şuşa rayonu istisna olmaqla) Azərbaycan Respublikası Prezidentinin xüsusi nümayəndəsinin müavini Bəşir Hacıyev və xüsusi nümayəndəliyin əməkdaşı İlkin Sultanov təmsil edirlər.\nQarabağın erməni sakinlərini Sergey Martirosyan və David Melkumyan təmsil edirlər.\nDanışıqlarda Qarabağda yaşayan erməni sakinlərin Azərbaycan cəmiyyətinə reinteqrasiyası məsələləri müzakirə olunur.\nXatırladaq ki, bu, lokal xarekterli antiterror tədbirlərindən sonra Qarabağın erməni sakinlərinin nümayəndələri və Azərbaycan Mərkəzi hakimiyyətinin təmsilçiləri arasında 3-cü görüşdür. Bundan əvvəl ilk dialoq Yevlaxda, ikincisi isə Xocalıda baş tutub.//APA\n@@TVmusavat/69804@@",
        "views": "5016",
        "date": "29.09.2023 19:18",
        "link": "https://musavat.com/news/son-deqiqe-yevlax-gorusu-basa-catdi-yenilenib_1009895.html"
    },
    {
        "title": "Zakir Həsənov MDB iclasında iştirak etdi",
        "category": "Siyasət",
        "content": "Azərbaycanın müdafiə naziri, general-polkovnik Zakir Həsənov MDB Müdafiə Nazirləri Şurasının növbəti iclasında iştirak edib.\nBu barədə Musavat.com-a Azərbaycan Müdafiə Nazirliyindən məlumat verilib.\nBildirilib ki, sentyabrın 29-da Rusiya Federasiyasının Tula şəhərində Müstəqil Dövlətlər Birliyi iştirakçı-dövlətlərinin Müdafiə Nazirləri Şurasının iclası keçirilib.\nİclasda cari hərbi əməkdaşlıq və qarşıda duran məsələlər müzakirə olunub.",
        "views": "586",
        "date": "29.09.2023 19:16",
        "link": "https://musavat.com/news/zakir-hesenov-mdb-iclasinda-istirak-etdi_1009957.html"
    },
    {
        "title": "\"Bu ölkədə Qənirə Paşayeva kimi adamlar çox olsa, kürəyimiz yerə dəyməz!\" - Paytaxt sakinlərindən göz yaşları",
        "category": "Reportaj",
        "content": "Məlum olduğu kimi, sentyabrın 28-də Milli Məclisin Mədəniyyət komitəsinin sədri, millət vəkili Qənirə Paşayeva 48 yaşında dünyasını dəyişdi. Mərhum bu gün ll Fəxri xiyabanda torpağa tapşırıldı.\nXatırladaq ki, Qənirə Paşayeva səhhətində yaranmış ciddi problemlərlə əlaqədar sentyabrın 23-dən Mərkəzi Klinik Xəstəxananın reanimasiya şöbəsinə yerləşdirilmişdi. 24 sentyabrda komaya düşmüşdü. Naməlum mənşəli hipotonik vəziyyət diaqnozu qoyulan Qənirə Paşayevanın səhhətindəki kritik durumla əlaqədar Mərkəzi Klinikanın həkim personalı və Türkiyədən cəlb edilmiş həkim mütəxəssislər tərəfindən bütün zəruri tədbirlər görülsə də, nəticəsiz qaldı.\nQənirə Paşayevanın vəfatı ilə bağlı sosial şəbəkələrdə demək olar ki, hər kəs rəhmət yazır, bu itki ilə barışa bilmir və onun gözəl əməllərini xatırlayır. Çünki cəmiyyət Qənirə xanımı hər zaman ən çətin anında anır, ondan imdad umurdu.\nQənirə Paşayeva isə heç zaman kimliyindən asılı olmayaraq ondan kömək umanları cavabsız qoymurdu. Necə deyərlər, bu dünyadan bir Qənirə Paşayeva keçdi.\nBəs Qənirə Paşayeva sıravi insanların, paytaxt sakinlərinin yaddaşında necə qalıb?\nTV Müsavat-ın əməkdaşı bununla bağlı Bakı sakinləri arasında videosorğu keçirib.\nHazırladığımız reportajı təqdim edirik:\nXalidə Gəray,\nRafət Şahbazov,\nMusavat.com",
        "views": "500",
        "date": "29.09.2023 19:12",
        "link": "https://musavat.com/news/bu-olkede-qenire-pasayeva-kimi-adamlar-cox-olsa-kureyimiz-yere-deymez-paytaxt-sakinlerinden-goz-yaslari_1009958.html"
    },
    {
        "title": "\"DİN\"in binası Azərbaycan polisinin nəzarətinə keçdi - VİDEO",
        "category": "Son xəbər",
        "content": "Qondarma rejimin \"Daxili İşlər Nazirliyi\"nin binası Azərbaycan polisinin nəzarətinə keçib.\nMusavat.com xəbər verir ki, bu barədə teleqram kanalları məlumat yayıb.\nHəmin görüntüləri təqdim edirik:\nMusavat.com",
        "views": "3672",
        "date": "29.09.2023 19:02",
        "link": "https://musavat.com/news/din-in-binasi-azerbaycan-polisinin-nezaretine-kecdi-video_1009956.html"
    },
    {
        "title": "Hakan Fidan Azərbaycan xalqına başsağlığı verdi",
        "category": "Region",
        "content": "Türkiyənin xarici işlər naziri Hakan Fidan millət vəkili Qənirə Paşayevanın vəfatı ilə bağlı Azərbaycan xalqına və türk dünyasına başsağlığı verib.\nNazir bu barədə özünün \"X\" səhifəsində yazıb.\n\"TİKA sədri olduğum müddətdən bəri yaxından tanıdığım, fəaliyyəti ilə Azərbaycanın və bütün türk dünyasının hüquqlarını hər platformada uğurla müdafiə edən azərbaycanlı millət vəkili Qənirə Paşayevanın vəfatı məni dərindən kədərləndirdi. Allah rəhmət eləsin!\", - nazir qeyd edib. (Report)",
        "views": "1363",
        "date": "29.09.2023 19:00",
        "link": "https://musavat.com/news/hakan-fidan-azerbaycan-xalqina-bassagligi-verdi_1009955.html"
    },
    {
        "title": "FHN Xankəndidəki yanğın yerindən məlumat yaydı - VİDEO",
        "category": "Qarabağ xəbərləri",
        "content": "Xankəndi şəhəri yaxınlığında yanacaqdoldurma məntəqəsində baş vermiş yanğın və partlayış hadisəsi ilə əlaqədar Azərbaycan Fövqəladə Hallar Nazirliyi tərəfindən axtarış-xilasetmə əməliyyatı sona çatdırılıb.\nMusavat.com-un xəbərinə görə, həyata keçirilən əməliyyat nəticəsində FHN-in xilasediciləri tərəfindən 48 nəfərin cəsədi dağıntılar altından çıxarılaraq aidiyyəti üzrə təhvil verilib.\nHəmçinin, qüvvələr tərəfindən hadisə baş vermiş ərazidə zəruri təhlükəsizlik tədbirləri görülüb.",
        "views": "1123",
        "date": "29.09.2023 18:52",
        "link": "https://musavat.com/news/fhn-xankendideki-yangin-yerinden-melumat-yaydi-video_1009939.html"
    },
    {
        "title": "Bakı sərt mesajla Fransanı hədəfə aldı: İrəvan isə Rusiyanı “hibrid savaş”da suçladı",
        "category": "Analitika",
        "content": "Rəsmi İrəvan Rusiyadan uzaqlaşıb, Qərbə yaxınlaşmaq istiqamətində israrlı davransa da, Ermənistanın bu yolu sona qədər gedə biləcəyinə əmin deyil... Paşinyan hakimiyyəti Ermənistanın öz hədəfinə çatmadan, Qərbə uzanan yolda “yoxa çıxa biləcəyindən” narahatdır...\nErmənistan tarixi məğlubiyyətlər silsiləsi ilə üzləşib. Rəsmi İrəvan Ermənistanın son 30 il ərzində malik olduğu və lovğalandığı bütün hərbi-siyasi mövqeləri bir-birinin ardınca uduzmaqda davam edir. Ermənistan məğlub olduqca erməni siyasi-ideoloji mərkəzlərinin onilliklər boyu uydurduqları “möhtəşəm tarix” də “sabun köpüyü” kimi partlayıb, yox olur. Və bu, uydurulmuş “tarix”in ömrünün çox da uzun olmadığını birmənalı şəkildə təsdiqləyir.\nİndi Ermənistan işğal etdiyi ərazilərə nəzarəti həmişəlik itirməklə yanaşı, beynəlxalq məkanda da propoqanda mexanizmlərindən məhrum olur. Rəsmi İrəvan artıq həm regionda, həm də ümumiyyətlə, dünyada küncə sıxışdırılmış duruma düşməyə başlayıb. Ona görə də, hazırda Paşinyan hakimiyyəti üçün əsas problemlərin sırasında artıq Ermənistanın qondarma “dövlətçiliyini” qorumaq məsələsi ön plana keçməyə başlayıb.\nMəsələ ondadır ki, Ermənistanın beynəlxalq himayədarları, o cümlədən də, Fransa daha “erməni xəyalları”nı əvvəlki kimi müdafiə edə bilmir. Prezident Emmanuel Makron ermənilərin maraqlarını müdafiə edəcəyini xüsusi olaraq, vəd etsə də, son illərdə baş vermiş ardıcıl hərbi hesablaşmalarda Fransa Ermənistana heç bir dəstək göstərməyə nail olmayıb. Əksinə, ən həlledici məqamlarda rəsmi Paris sadəcə, susmaq məcburiyyətində qalıb.\nBunun əsas səbəblərindən biri ondan ibarətdir ki, Fransanın həm Cənubi Qafqazda manevr imkanları mövcud deyil, həm də Azərbaycana təzyiq mexanizmləri yoxdur. Eyni zamanda, rəsmi Paris artıq birmənalı şəkildə anlayır ki, Azərbaycan-Türkiyə İttifaqı Ermənistan-Fransa cütlüyündən müqayisəolunmaz səviyyədə güclüdür. Və Türk İttifaqına qalib gəlmək erməni-fransız “bacılığı” üçün əlcatmaz hədəfdir.\nTəbii ki, belə vəziyyətin yaranmasında rəsmi Bakının qətiyyətli və prinsipial qərarları xüsusi rol oynayır. Azərbaycan ordusunun lokal antiterror tədbirlərinin nəticələri Cənubi Qafqazda situasiyanı daha da dəqiqləşdirib. Beynəlxalq ermənipərəstlərin regiona sonuncu təzyiq faktoru olan Xankəndi və ətraf bölgədəki erməni terrorizmi sıradan çıxarılıb. Azərbaycan Qarabağ üzərində öz suveren hüquqlarını tam şəkildə bərpa edib. Və bu baxımdan, Fransanın Cənubi Qafqazda manevr məkanı daha da məhdudlaşdırılaraq, Ermənistan ərazisinə qapadılıb.\n“Azərbaycan ərazisində artıq “boz zona” yoxdur” deyən Prezident İlham Əliyevsə, Cənubi Qafqazı qarışdıraraq, öz maraqlarını reallaşdırmağa çalışan beynəlxalq dairələrə sərt xəbərdarlıq edib: \"Bu gün Azərbaycana qarşı qəbuledilməz planları olan tərəflərə mesaj verirəm ki, bizim səbrimizlə oynamasınlar. Biz səbirliyik, ancaq qətiyyətliyik. Biz haqlı olduğumuzu sübut edə bilirik və edirik. Ona görə yox ki, bizim gücümüz var, çünki haqq-ədalət bizim tərəfimizdədir\".\nAzərbaycan Prezidentinin bu xəbərdarlıq mesajından ilk növbədə Ermənistanın beynəlxalq himayədarı Fransa nəticə çıxartmalıdır. Çünki rəsmi Paris Azərbaycana qarşı beynəlxalq platformalarda siyasi savaş açmağa çalışır. Bununla da, Azərbaycana təzyiq göstərməklə, Cənubi Qafqazda Fransanın bu regiona aidiyyatı olmayan maraqlarına məkan açmağa cəhd göstərir. Və rəsmi Bakı Fransanın davranışlarına münasibətdə səbrinin tükənmək üzrə olduğunu qabartmaqla, reaksiya verir.\nBelə anlaşılır ki, Ermənistanın Fransadan umduğu dəstək real xarakter daşımır. Rəsmi Bakı Fransaya Cənubi Qafqaza yerləşmək imkanı vermək niyyətyində deyil. Ona görə də, rəsmi İrəvan Fransanın reallaşma ehtimalı olmayan vədlərinə ümid bəsləmək əvəzinə Ermənistanın gələcək taleyi barədə düşünsə, daha doğru olardı. Çünki rəsmi Paris əslində, vəd etdiyi dəstəyi reallaşdıra bilməsə də, Ermənistanın açıq hədəfə çevrilməsinə yol açacaq davranışları ilə onu təhlükəyə atır.\nXüsusilə də, Ermənistan-Fransa münasibətləri Rusiyanı ciddi şəkildə qıcıqlandırır. Son vaxtla Rusiya-Ermənistan münasibətləri təhlükəli həddə qədər gərginləşib. İndi Kreml Ermənistanı dövlət müstəqilliyindən məhrum edə biləcəyi ilə də hədələyir. Hətta yaxın vaxtlarda Ermənistanın sadəcə, Rusiyanın quberniyasına çevrilmə ehtimalına eyham vurur. Və bu, iki müttəfiq ölkə arasındakı münasibətlərin düşmənçilik keyfiyyəti qazandığını da göstərir.\n  Paşinyan hakimiyyəti Rusiyanı qıcıqlandıran davranışlarını davam etdirsə də, Kremlin Ermənistana qarşı radikal addımlar ata biləcəyindən də ciddi şəkildə narahatdır. Parlamentin spikeri Alen Simonyan bildirib ki, bəzi ölkələr Ermənistana qarşı hibrid savaş aparırlar. O, Ermənistanın suverenliyinə və mövcudluğuna qarşı ciddi təhlükənin olduğunu vurğulayıb.\nTəbii ki, erməni spiker açıq ünvan göstərməsə də, onun məhz Rusiyanı nəzərdə tutduğu qətiyyən şübhə doğurmur. Çünki əgər, Azərbaycandan gözlənilən hərbi təhlükə barədə danışmış olsaydı, açıq şəkildə rəsmi Bakını ittiham edərdi. Bunu etməyibsə, deməli, məhz Rusiyadan gözlənilən təhlükəni gündəmə gətirib. Sadəcə, Rusiyanın adını çəkməyə cəsarəti çatmayıb. Üstəlik, erməni spikerin “hibrid savaş” iddiaları Kremlin “quberniya” mesajından sonraya təsdüf edir.\nGöründüyü kimi, rəsmi İrəvan Rusiyadan uzaqlaşıb, Qərbə yaxınlaşmaq istiqamətində ardıcıl addımlar atmağa çalışır. Ancaq Paşinyan hakimiyyəti Ermənistanın Qərbə uzanan yolu sona qədər gedə biləcəyinə də qətiyyən əmin deyil. Və Ermənistanın öz hədəfinə çatmadan həmin “yolda yoxa çıxa biləcəyindən” narahatdır.\nElçin XALİDBƏYLİ,\nSiyasi ekspert,\n“Yeni Müsavat” Media Qrupu",
        "views": "2754",
        "date": "29.09.2023 18:43",
        "link": "https://musavat.com/news/baki-sert-mesajla-fransani-hedefe-aldi-irevan-ise-rusiyani-hibrid-savas-da-sucladi_1009949.html"
    },
    {
        "title": "Nə Rusiya, nə də Ukrayna... – qalib Qərb olacaq?",
        "category": "Analitika",
        "content": "Səxavət Məmməd: “Müharibənin nə zaman bitəcəyini proqnozlaşdırmaq bir qədər çətindir, çünki...”\nRövşən Məhərrəmov: “Zelenski ilə danışmaq istəməyən Putinin...”\n“Hərbi münaqişə zamanı nə Moskva, nə də Kiyev öz məqsədlərinə nail ola biləcək. Buna görə də müharibəyə son qoyulmalıdır”.\nBunu rusiyalı milyarder Oleq Deripaska “Faynənşl Tayms”a müsahibəsində deyib.\n“Mən başa düşə bilmirəm ki, niyə hər iki tərəf bunu başa çatdıra bilmir? F-16, F-35 verəcəksiniz? Əldə edilə biləcək yeganə məqsəd daha çox əzab çəkmək, daha çox can itkisi, daha çox yaralı, bəlkə də 5-10-20-25 kilometr sola və ya sağa ərazi olacaq”, - Deripaska bildirib.\nRusiyanın müdafiə naziri Sergey Şoyqu isə Hərbi Departamentin Kollegiyasının iclası zamanı müharibənin 2025-ci ildə bitəcəyini söyləyib. Onun sözlərinə görə, ABŞ və müttəfiqləri Ukraynanı silahlandırmaqda davam edir, Ukrayna Silahlı Qüvvələrini hərbi əməliyyatlar aparmağa, Kiyev isə təlimsiz əsgərləri mənasız hücumlara göndərməyə məcbur edir.\nÖz növbəsində xarici işlər naziri Sergey Lavrov bildirib ki, Rusiya yerdəki mövcud reallıqları nəzərə alınmaqla Ukrayna ilə danışıqlara hazırdır.\n“Mövqeyimiz qüvvədə qalır: biz danışıqlara hazırıq, lakin indi yer üzündə yaranmış reallıqları nəzərə alaraq danışıqlar aparmağa hazırıq”, - Lavrov deyib.\nHərbi ekspert Səxavət Məmməd bildirdi ki, Rusiya-Ukrayna müharibəsi sürünən fazada davam edir: “Ukrayna tərəfi əks hücumlar zamanı min kv/km ərazini işğaldan azad edib. Bu isə bir neçə aya çox az göstəricidir. Məsələ ondadır ki, bu qədər ərazi 30-40 min itki hesabına başa gəlib. Müqayisə üçün bildirim ki, Azərbaycan son antiterror əməliyyatı zamanı Ukraynanın azad etdiyi ərazidən bir qədər geniş ərazini 200-ə yaxın şəhid, bir neçə yüz yaralı hesabına əldə edib. Dolayısı ilə Rusiya-Ukrayna müharibəsi sanki ərazi deyil, kim nə qədər öldürüb yaralayacaq üzərindən davam edir.\nUkrayna-Rusiya müharibəsinin davam etdiyi cəbhə xətti təxminən min km-dir. Bu qədər geniş cəbhəyə baxmış Qərbdən verilən silahlar çox kiçik və görünməz qalır. Ukrayna F-16, F-35 istəyir, ancaq Qərb onları bu silahlarla təmin etmir. Yalnız söz verilir. Müharibə isə sözlə aparılmır. Rusiya müharibənin gedişində anladı ki, Ukraynanı tamamilə işğal edə bilməyəcək, ona görə də, indiki hədlərə çəkildi və 5 eşalon müdafiə xətti qurdu. Müdafiə xətti o qədər çətindir ki, min kv/km-ə Ukrayna tərəfi 30-40 min itki ilə üzləşib. Rusiya sahədə göstərir ki, indiki çıxdığı hədlər ona yetərlidir və oranı qorumaqda qərarlıdır. Lavrovun da açıqlaması buna sübutdur. Rusiya müharibəni bu hədlərdə dayandıra və sülh danışıqlarına gedə bilər. Belə olan təqdirdə Rusiya minimum hədəfinə çatmış olacaq. Ukrayna tərəfi nəinki indiki hədləri, hətta Krımı belə işğaldan azad etmək istəyir. Ukrayna tərəfinin bu iddiası və Qərbin sürünən müharibəni davam etdirmək niyyəti olduqca müharibə davam edəcək. Müharibənin nə zaman bitəcəyini proqnozlaşdırmaq bir qədər çətindir. Çünki, müharibəni bitirmək Ukraynanın əlində deyil. Qərb tərəfdaşları prosesin davam etməsini istədikcə, müharibənin bitəcəyini görməyəcəyik.\nQərbdə Ukraynaya qarşı fikirlərdə haçalanma meydana gəlib. Xüsusilə alman faşistləri ilə işbirliyində olmuş birinin parlamentdə çıxışı, birmənalı qarşılanmayıb. Bundan əlavə, hər kəs qısa zamanda müharibənin yekunlaşacağını, Rusiyanın çökəcəyini, hətta parçalanacağını düşünürdü. Xüsusilə, Qərb mediası bu tezislər üzərindən ciddi canfəşanlıq edirdi. Bütün bu proqnozların baş tutmaması ümidsizlik də yaratdı. Düzdür, Rusiya Ukraynada bataqlıqdadır, ona görə də, geosiyasi baxımdan manevr imkanları aşağıdır. Ancaq faktiki olaraq müharibəni davam etdirir. Geri çəkilmək kimi niyyətinin olmadığını hər gün əyani olaraq göstərir. Rusiyanın raketlərinin bitdiyi iddiaları dolaşırdı, ancaq Rusiya demək olar ki, hər gün Ukraynanın şəhərlərini bombardman edir, infrastrukturuna ağır zərbələr endirir.\nUkrayna tərəfi də oyuna gəldiyinin fərqindədir. Artıq bəzi politoloqları və ekspertləri bunu dilə gətirirlər. Qarşıdan qış ayları gəlir. Rusiya şəhərləri bombalamaqda davam etsə, Ukrayna əhalisi arasında narazılıq da arta bilər. Əslində Rusiyanın niyyəti də budur. Rusiya Ukrayna müharibəsinin yaxın zamanda yekunlaşacağını düşünmürəm. Ən azı bununla bağlı heç bir təşəbbüs yoxdur. Qarşıdakı aylarda sürünən müharibənin davam edəcəyini görəcəyik”.\nHərbi polisin sabiq rəisi, polkovnik Rövşən Məhərrəmov müharibənin nəticələri barədə nikbindir. O, Ukrayna tərəfinin qələbəsinə inanır:\n“Rusiya-Ukrayna arasındakı savaş göründüyü kimi, bitmək bilmir. Oleq Deripaskanın açıqlaması ilə razı deyiləm. Onun dedikləri əslində elə deyil. Ukrayna ordusunun şəxsi heyəti NATO dövlətlərində hazırlanır. Amerika və digər NATO ölkələrinin təlimatçıları tərəfindən Ukrayna hərbiçiləri təlimlər keçirlər. Bildiyiniz kimi, 3 korpus hazırlanmışdı. Amerika tərəfi dəniz piyadalarının korpusunu hazırlamışdı. Hər iki tərəf böyük itkilər verir. Ukrayna tərəfinin əsas niyyəti Qara dənizə öz ərazisindən tam nəzarət etməkdir. Bu dənizdə Odessa portu fəaliyyət göstərir. Rusiya da imkan vermir ki, gəmilər üzsün. Ukrayna ordusu həm Azova çıxmalıdır, həm də Qara dənizə çıxan yolları azad etməlidir. Şoyqunun söylədikləri də yanlış məlumatdır. Amerika və digər Qərb ölkələri üç motoatıcı korpus hazırlayıb. Təlimatlar bilirsiniz ki, Amerika, Almaniya, Polşa və İngiltərədə hazırlanmışdı. 4-cü olan dəniz piyada korpusunu Amerika tərəfi hazırlayıb. Hazırda Ukrayna tərəfinin hücumunu uğurlu saymaq olar. Baxmayaraq ki, hava hücumundan müdafiə sistemində say tərkibi Rusiya tərəfindən qat-qaz azdır. Amma ruslar get-gedə zəifləyir. Ona görə də, Lavrov görüş barədə fikirlər dilə gətirir. Bu birinci dəfə deyil. Zelenski ilə danışmaq istəməyən Putinin xarici işlər naziri belə fikirlər səsləndirir. İnanıram ki, işğal altında olan ərazilərin çoxu azad ediləcək. Diqqət daha çox dəniz hövzəsinə yaxın ərazilərə ediləcək. Bütün müharibələrin sonu sülhlə bitir. Amma burada əsas niyyət Rusiyanı daha da zəiflətməkdir. Qərb istəyir ki, nə qədər mümkündürsə, müharibə uzansın. Bu açıq görünür. Əgər istəsələr ki, müharibə tez bitsin, o zaman silah-sursat yardımını daha çox edərdilər. Bir korpusda 500 tank olmalıdırsa, bunlar 100 tankla həmin korpusu təmin ediblər. İstənilən halda Ukrayna geri çəkilmək fikrində deyil. Şoyqunun 2025-ci ilə qədər müharibənin bitəcəyini dilə gətirməsi əlbəttə Rusiyanın məğlubiyyəti ilə başa çata bilər. Güman edirəm ki, 2024-cü ildə Krım istisna işğal altında olan bütün ərazilər azad ediləcək. Rusiyanın artıq bir sıra ərazilərinə zərbələr endirilir ki, bu da təsadüfi deyil. Həm də bu onu göstərir ki, Rusiyanın hava hücumundan müdafiə sistemləri də zəifləyib. Amma Rusiya da Ukrayna şəhərlərini viran qoyur. Lakin Ukrayna tərəfi üçün ərazilər azad edilməyincə, danışıqlara getmək mümkünsüzdür”.\nCavanşir ABBASLI,\n“Yeni Müsavat”",
        "views": "751",
        "date": "29.09.2023 18:41",
        "link": "https://musavat.com/news/ne-rusiya-ne-de-ukrayna-qalib-qerb-olacaq_1009946.html"
    },
    {
        "title": "Əməkdar jurnalist VƏFAT ETDİ",
        "category": "Hadisə",
        "content": "Azərbaycan Respublikasının Əməkdar jurnalisti vəfat edib.\nAPA xəbər verir ki, 52 il \"Şərurun səsi\" qəzetinin baş redaktoru vəzifəsində çalışan, Azərbaycan Respublikasının Əməkdar jurnalisti Elman Məmmədov bu gün 73 yaşında vəfat edib.\nO, Şərur rayon Düdəngə kənd qəbiristanlığında torpağa tapşırılıb.\nAllah rəhmət eləsin!",
        "views": "975",
        "date": "29.09.2023 18:38",
        "link": "https://musavat.com/news/emekdar-jurnalist-vefat-etdi_1009951.html"
    },
    {
        "title": "İlham Əliyevin Zəngilanda verdiyi MESAJLAR, Qarabağa BAXIŞ - CANLI",
        "category": "Ölkə",
        "content": "AzTV-nin efirində aparıcı Elnar Məmmədlinin moderatorluğu ilə \"Əsas məsələ\" verilişi yayımlanır.\nMusavat.com xəbər verir ki, verilişin qonaqları \"Yeni Müsavat\" Media Qrupunun rəhbəri Rauf Arifoğlu, deputat Ceyhun Məmmədov və ekspert Emil Həsənovdur. \nProqramda Prezident İlham Əliyevin Zəngilanda verdiyi mesajlar, Qarabağdakı durum müzakirə olunur. \nMusavat.com",
        "views": "354",
        "date": "29.09.2023 18:33",
        "link": "https://musavat.com/news/ilham-eliyevin-zengilanda-verdiyi-mesajlar-qarabaga-baxis-canli_1009948.html"
    },
    {
        "title": "Tarixin ironiyası: almanlar yəhudi silahı ilə müdafiə olunacaq",
        "category": "Dünya",
        "content": "Almaniya İsraildən “Arrow” hipersəs raket kompleksinin alınmasına dair müqavilə imzalayıb.\nMusavat.com-un AFR-ə istinadən məlumatına görə, bu sistemlər Avropanın hava hücumundan müdafiəsinin əsas hissəsinə çevriləcək.\nAlmaniyanın müdafiə naziri Boris Pistorius israilli həmkarı Yoav Qalant ilə birgə keçirdiyi mətbuat konfransında sazişin imzalanmasının hər iki ölkə üçün “tarixi gün” olduğunu bildirib. Təxminən 3,5 milyard dollar dəyərində olan müqavilə İsrail hərbi sənayesi tarixində ən böyük sövdələşmədir.\nPistorius bildirib ki, Rusiyanın Ukraynaya gündəlik hücumlarından hava hücumundan müdafiənin nə qədər vacib olduğunu görürlər. İsrailin müdafiə naziri isə qeyd edib ki, müqavilənin imzalanması hər bir yəhudi üçün təsirli hadisədir: “İkinci Dünya müharibəsinin bitməsindən cəmi 80 il keçib, lakin bu gün İsrail və Almaniya daha təhlükəsiz gələcək qurmaq üçün qüvvələrini birləşdirir”.\nYer atmosferinin üstündən raketləri vurmaq üçün nəzərdə tutulmuş “Arrow 3” uzaqmənzilli sistemi Avropa İttifaqı dövlətləri üçün qoruyucu örtük təmin edəcək qədər güclüdür. Sistem İsrail və ABŞ tərəfindən hazırlanıb, istehsal edilib və satış Vaşinqton tərəfindən təsdiqlənməli idi.\nSistem ilk dəfə 2017-ci ildə İsrail Hərbi Hava Qüvvələri bazasında yerləşdirilib və İsraili İran və Suriyanın hücumlarından qorumaq üçün istifadə edilib. İstehsalçı “Israel Aerospace Industries”ə görə, “Arrow 3” yaranan təhlükələrdən asılı olaraq yerləşdirilə bilən “mobil sistemdir”.\nİndiyədək ondan çox Avropa ölkəsi Almaniyanın ümumi hava hücumundan müdafiə layihəsi olan Avropa Göy Qalxanı Təşəbbüsünə (Sky Shield) qoşulub.\n“Sky Shield” layihəsi Almaniyanın İris-T sistemi, Amerika Patriot sistemi və “Arrow 3” daxil olmaqla qısa, orta və uzun mənzilli sistemlərin birgə satınalınmasını əhatə edəcək. Almaniyanın bəzi qonşuları, o cümlədən Fransa və Polşa indiyə qədər paktı imzalamaqdan imtina ediblər. Paris rəsmiləri Avropa avadanlığından istifadə edərək hava hücumundan müdafiə sisteminin yaradılmasını müdafiə edir.\n“Arrow 3” sisteminin Almaniyaya 2025-ci ilin son rübündə təhvil verilməsi gözlənilir.\nMusavat.com",
        "views": "598",
        "date": "29.09.2023 18:28",
        "link": "https://musavat.com/news/tarixin-ironiyasi-almanlar-yehudi-silahi-ile-mudafie-olunacaq_1009933.html"
    },
    {
        "title": "SON DƏQİQƏ! Müdafiə Nazirliyi məlumat yaydı\nFOTO",
        "category": "Son xəbər",
        "content": "Azərbaycanın Qarabağ bölgəsində keçirilən lokal xarakterli antiterror tədbirləri başa çatdıqdan sonra müsadirə edilmiş döyüş texnikası, silah və sursat barədə sentyabrın 29-u saat 18:00-a olan məlumat açıqlanıb.\nBu barədə Musavat.com-a Azərbaycan Müdafiə Nazirliyindən bildirilib.\nSİLAHLAR\n1. Atıcı silahlar – 2 215\n2. Qumbaraatanlar – 216\n3. Top və haubitsalar – 42\n4. Minaatanlar – 59\n5. Tank əleyhinə silahlar – 37\n6. HHM silahları – 133\nTEXNİKA\n1. Zirehli texnika – 20\n2. Avtomobil texnikası – 173\n3. Qoşqular – 21\n4. Yardımçı texnika – 9\nDÖYÜŞ SURSATLARI\n1. Raketlər – 984\n2. Top və haubitsa mərmiləri – 2 760\n3. Zenit top mərmiləri – 2 627\n4. Minaatan mərmiləri – 6 653\n5. Qumbaralar – 2 333\n6. Əl qumbaraları – 1 419\n7. Patronlar – 657552\n8. Digər sursatlar – 2 165\nCİHAZLAR\n1. Optik cihazlar – 261\n2. Digər cihazlar – 35\nTƏCHİZAT\n1. Fərdi təchizat vasitələri – 710\n2. Müxtəlif silahların qurğuları – 9\n3. Digər təchizat vasitələri – 2 226.",
        "views": "8465",
        "date": "29.09.2023 18:25",
        "link": "https://musavat.com/news/son-deqiqe-mudafie-nazirliyi-melumat-yaydi_1009950.html"
    },
    {
        "title": "İcra başçısının qardaşı yüksək vəzifəyə təyin olundu",
        "category": "Ölkə",
        "content": "Bərdə rayon İcra Hakimiyyətinin başçısı Vidadi İsayevin qardaşı yüksək vəzifəyə təyin edilib.\nMusavat.com Qaynarinfo-ya istinadən xəbər verir ki, icra başçısının qardaşı Füzuli İsayev Əmlak Məsələləri Dövlət Xidmətinin \"Daşınmaz Əmlakın Dövlət Kadastrı və Reyestri” publik hüquqi şəxsinin 3 saylı Gəncə Ərazi İdarəsinin rəisi təyin olunub.\nQeyd edək ki, Füzuli İsayev uzun illər Xaçmaz Dövlət Reyestr şöbəsinin müdiri olub.",
        "views": "4835",
        "date": "29.09.2023 18:16",
        "link": "https://musavat.com/news/icra-bascisinin-qardasi-yuksek-vezifeye-teyin-olundu_1009941.html"
    },
    {
        "title": "Ceyhun Bayramov Putinin müşaviri ilə GÖRÜŞDÜ",
        "category": "Siyasət",
        "content": "Azərbaycanın xarici işlər naziri Ceyhun Bayramov Rusiya Federasiyası Prezidentininin müşaviri, Rusiya Federasiyası Prezidentinin iqlim məsələləri üzrə xüsusi nümayəndəsi Ruslan Edelgeriyev ilə görüşüb.\nBu barədə Musavat.com-a Azərbaycan Xarici İşlər Nazirliyindən bildirilib.\nGörüşdə Azərbaycan və Rusiya arasında mövcud əməkdaşlıq, o cümlədən ətraf mühitin qorunması sahəsində mümkün tərəfdaşlıq perspektivləri, BMT-nin İqlim Dəyişmələri üzrə Çərçivə Konvensiyasının tərəflər konfransının 29-cu sessiyasından (COP29) irəli gələn məsələlər, Azərbaycanın antiterror tədbirlərindən sonra bölgədəki cari vəziyyət, eləcə də humanitar yardım məsələləri ətrafında fikir mübadiləsi aparılıb.\nCeyhun Bayramov, həmçinin həmkarını Ermənistanın və onun ölkəmizdə qurduğu qondarma rejimin regional sülh və təhlükəsizliyə törətdiyi çağırışlar barədə ətraflı məlumatlandırıb, Azərbaycanın beynəlxalq humanitar hüquqa tam uyğun şəkildə özünün suveren ərazisində icra etdiyi lokal antiterror tədbirlərini şərtləndirən səbəblərdən bəhs edib. Bu xüsusda, bölgədə əsas təhdid olan qanunsuz erməni silahlı qüvvələrinin mövcudluğuna son qoyulmasının bölgədə sülh və sabitliyə xidmət edəcəyinə ümidvarlıq ifadə olunub.\nGörüşdə habelə hal-hazırda aparılan tərksilah prosesi, erməni sakinlərin ehtiyaclarının qarşılanması istiqamətində ölkəmizin həyata keçirdiyi təxirəsalınmaz tədbirlər, erməni sakinlərin reinteqrasiyası üzrə aparılan intensiv danışıqlar barədə qarşı tərəfə məlumat verilib.\nNazir Azərbaycanın Qarabağ bölgəsində yaşayan erməni sakinlərin reinteqrasiyasiyası üzrə dialoqa sadiqliyi, ölkəmizin erməni sakinlərin ehtiyaclarının qarşılanması üçün kompleks tədbirləri davam etdirəcəyi bir daha vurğulanıb.\nGörüşdə, həmçinin qarşılıqlı maraq kəsb edən digər məsələlər ətrafında fikir mübadiləsi aparılıb.",
        "views": "391",
        "date": "29.09.2023 18:15",
        "link": "https://musavat.com/news/ceyhun-bayramov-putinin-musaviri-ile-gorusdu_1009947.html"
    },
    {
        "title": "TƏCİLİ! Mnatsakanyan Laçında saxlanılaraq Bakıya gətirildi",
        "category": "Ölkə",
        "content": "Sentyabrın 29-da “Laçın” dövlət sərhədindən buraxılış məntəqəsində Dövlət Sərhəd Xidmətinin (DSX) əməkdaşlarının sayıqlığı nəticəsində Azərbaycan Respublikası ərazisinə qeyri-qanuni gələrək 2015-2018-ci illərdə qondarma “Dağlıq Qarabağ Respublikasının Müdafiə naziri” vəzifəsində çalışmış 1965-ci il təvəllüdlü Lyova Henrixi Mnatsakanyanın Azərbaycandan Ermənistan istiqamətində hərəkət etməyə cəhd göstərərkən saxlanılıb.\nBu barədə Musavat.com-a DSX-dən məlumat verilib.\nSaxlanılan şəxs Dövlət Sərhəd Xidmətinin Çevik Hərəkət Qüvvələri əməkdaşlarının müşayiəti ilə Bakı şəhərinə gətirilib və barəsində müvafiq qərar qəbul edilməsi üçün aidiyyəti dövlət orqanlarına təhvil verilib.",
        "views": "3690",
        "date": "29.09.2023 18:05",
        "link": "https://musavat.com/news/tecili-mnatsakanyan-lacinda-saxlanilaraq-bakiya-getirildi_1009945.html"
    },
    {
        "title": "Suren Surenyants: “Hazırkı vəziyyət Brüssel razılaşmalarının birbaşa nəticəsidir”",
        "category": "Dünya",
        "content": "Ermənistanda son dövrdə baş verənlərə görə məsuliyyəti Qarabağdakı separatçı hakimiyyətin (mətndə uydurma ad göstərilib-red.) üzərinə atılması kimi mənfi tendensiya müşahidə olunur.\nMusavat.com Ermənistan mediasına istinadən xəbər verir ki, bu barədə yerli politoloq Suren Surenyants danışıb.\nOnun sözlərinə görə, oxşar hekayə qondarma “müdafiə ordusu”nun keçmiş “komandanı” Samvel Babayanın Ermənistanın ictimai televiziyasına müsahibəsindən də yayılmağa başlayıb.\n“34 dəqiqəlik müsahibəsində o, 34 dəfə separatçıların yeni rəhbərliyini qınadı. Lakin (Ermənistanın baş naziri) Nikolun (Paşinyan) günahı barədə bir söz demədi. 2022-ci il oktyabrın 6-da Nikol Paşinyan Qarabağı Azərbaycanın bir hissəsi kimi tanındığını elan edəndə avtomatik olaraq Ermənistanın Azərbaycana Qarabağla bağlı heç bir məsələsinin olmadığını da qəbul etdi. Bu da nəticədə Qarabağ problemini Azərbaycanın daxili işinə çevirdi. Məhz bundan sonra Qarabağın separatçı rəhbərliyi çox çətin “dilemma” ilə üzləşdi: onlar ya gündəmə uyğun olaraq Bakıya inteqrasiya etməli, ya da insanları Ermənistana köçürmək yolunu tutmalı idilər. Artsax hakimiyyətinin yeganə günahı “möcüzə gözləmələri” olub”,-deyə erməni ekspert bildirib.\n“Təbii ki, Paşinyandan başqa günahkarlar da var, lakin onlar haqqında yalnız əsas cinayətkarlar məsuliyyətə cəlb olunandan sonra danışmaq mümkün olacaq”, - deyə Surenyants qeyd edib.\nMusavat.com",
        "views": "843",
        "date": "29.09.2023 18:04",
        "link": "https://musavat.com/news/suren-surenyants-hazirki-veziyyet-brussel-razilasmalarinin-birbasa-neticesidir_1009930.html"
    },
    {
        "title": "Bakıda əməliyyat keçirildi: saxlanılanlar var - FOTO",
        "category": "Kriminal",
        "content": "Nəsimi rayonunda narkotiklərin satışı ilə məşğul olan daha 3 nəfər saxlanılıb.\nDaxili İşlər Nazirliyindən Musavat.com-a verilən xəbərə görə, Nəsimi rayonunda narkotik vasitələrin satışını təşkil edən şəxslərə qarşı növbəti əməliyyat keçirilib.\nNəsimi Rayon Polis İdarəsinin əməkdaşları tərəfindən paytaxt sakini əvvəllər məhkum olunmuş 1977-ci il təvəllüdlü Ramin Cəlilov, 1995-ci il təvəllüdlü Bəxtiyar Eliyasov və 1966-cı il təvəllüdlü Samir Sultanov saxlanılıblar. Onların üzərindən 2 kiloqrama yaxın narkotik vasitə heroin və psixotrop maddə metamfetamin aşkar edilib.\nAraşdırmalarla müəyyən edilib ki, R.Cəlilov, B.Eliyasov və S.Sultanov şəxsiyyəti istintaqla araşdırılan İran vətəndaşları ilə sosial şəbəkələr vasitəsilə əlaqə yaradaraq ölkə ərazisinə müxtəlif qanunsuz yollarla göndərilən narkotikləri satmaq niyyəti ilə qəbul ediblər.\nFaktla bağlı Nəsimi Rayon Polis İdarəsində Cinayət Məcəlləsinin müvafiq maddəsi ilə cinayət işləri başlanılıb. Nəsimi rayonunda narkotiklərin qanunsuz dövriyyəsinin qarşısının alınması məqsədilə polis əməkdaşları tərəfindən mübarizə tədbirləri davam etdirilir.",
        "views": "709",
        "date": "29.09.2023 17:55",
        "link": "https://musavat.com/news/bakida-emeliyyat-kecirildi-saxlanilanlar-var-foto_1009942.html"
    },
    {
        "title": "İlham Əliyevin sirri",
        "category": "Ölkə",
        "content": "İlham Əliyev Tarix yaradır.\nİlham Əliyev Tarix yazır.\nCoğrafiyamızın, milli taleyimizin səmtini müəyyən edən strateji qərarlar qəbul edir.\n2023-cü il ildönümləri və fövqəladə günlərlə zəngindir:\nDahi Öndərimizin 100 illiyi!\nŞərqdə ilk Cümhuriyyətin - Azərbaycan Xalq Cümhuriyyətinin yaranmasından 105, Türkiyə Xalq Cümhuriyyətinin elan edilməsindən 100 il ötür.\nDüz 30 ildir ki, Heydər Əliyevin siyasi kursu qurtuluşçuluq missiyası, müstəqil dövlətçilik platforması kimi uğurla irəliləyir.\n2023 – “Heydər Əliyev İli” tariximizə unikal töhfələr verir.\nAprelin 23-ü Həkəri çayının üstündə Laçın sərhəd-buraxılış məntəqəsi quruldu.\nSentyabrın 20-si erməni silahlı birləşmələrinin Qarabağdakı tör-töküntüləri 23 saat ərzində ləğv edildi və konstitusiya quruluşumuzun bərpası yekunlaşdı.\nBu il həm də İlham Əliyevin Azərbaycan Prezidenti seçilməyinin 20 ili tamam olur.\n“Heydər Əliyev İli”ndə İlham Əliyevdən söz açmağın xüsusi yeri var.\nHəm də bu mövzuya bir əşədü ehtiyac duyulur.\nÇünki İlham Əliyev Heydər Əliyevin bir ömür həsr etdiyi mübarizənin, milli mücadilənin davamıdır…\n“Ilham Əliyevin istənilən vəziyyətdə, fərqli auditoriyalar qarşısında, müxtəlif tribunalarda həmişə korrekt, sərrast formada olmağının sirri nədir?”- İyulun 22- də Şuşada keçirilən 2-ci Qlobal Media Forumunda Prezidentin çıxışını müzakirə edərkən bir həmkarımız məndən soruşmuşdu.\nPeşə fəaliyyətim və vətəndaş öhdəliyimdən irəli gələn bir diqqətlə onun fəaliyyətini izləyirəm.\nVə hər müsahibədən sonra ağlımdan yalnız bir fikir keçir: Prezidentin ən mükəmməl müsahibəsidir.\nAmma bu qənaətimin ömrü çox qısa olur - Prezidentin növbəti müsahibəsinə qədər.\nNövbəti müsahibədən sonra eynisini düşünürəm:\nBu, Prezidentin ən mükəmməl söhbətidir.\nOnun fəaliyyətində qeyri-adi ardıcıllıq, dərhal nəzərə çarpan bir artım var.\nBu dinamikanın əsasında nələr dayanır?\nDövlətin ali məqamından qaynaqlanan məsuliyyət, özünə qarşı həddindən artıq tələbkarlıq , özü üzərində işləmək vərdişi, təcrübə, intellekt, gendən, fitrətdən gələn keyfiyyətlər, yoxsa nə?\nMəncə, İlham Əliyevin hətta ən ekstremal şəraitlərdə belə mükəmməl davranmağının sirri nədir sualına ən dəqiq cavabı Cənab Prezidentin özü verir. \"İradə, cəsarət, öz gücünə əminlik!\"\nİlham Əliyev ölkənin Birincisidir.\nBütün hallarda dövlətin adından çıxış edir.\nPrezident ölkənin ən informasiyalı şəxsidir.\nVə təbii ki, çıxışlarında və bəyanatlarında səhih məlumatlara istinad edir.\nPrezident xalqını təmsil etdiyi üçün hər addımında Azərbaycan xalqının hissiyyatını ifadə edir.\nAmma Prezidentin hər cür ifadə tərzinin arxasında böyük bir zəkanın dayandığı bütün parametrləriylə özünü büruzə verir.\nHətta ən dramatik, ən həssas məsələləri elə təqdim edir, elə həll edir ki, kimsənin onu mübahisələndirmək şansı qalmır.\nÖtən il Şuşada Şuşa bəyannaməsinin ildönümü keçirilirdi.\nTürkiyədən gələn qonaqlar sırasında Efqan Ala da vardı.\nEfqan bəy AK partinin sədr müavinidir.\nZamanında Türkiyənin daxili işlər naziri olaraq çalışıb.\nHəmin gün – Qurtuluş Günündə təşkil edilmiş tədbirdə onun parlaq çıxışı mənim hafizəmə həmişəlik həkk olundu.\nEfqan bəy nitqində dedi ki, Şuşada olarkən bilmirsən Şuşa şəhərmi, yoxsa şeirmi?\nŞuşada olarkən sanki bir möhtəşəm şeirin misraları arasında gəzişirsən.\nTürk qardaşımız haqlıdır.\nŞuşa gərçəkdən bir poeziya örnəyidir.\nAncaq bədii istedadla yazılan poeziya mətni deyil.\nBu gün işğaldan azad edilmiş Şuşa İlham Əliyevin hərbi-siyasi qüdrəti ilə qələmə alınmış bir şeirdir.\nHəm də təkcə Şuşa yox, bütün “külli Qarabağ” böyük istedadla yaranmış bir hərbi-siyasi kompozisiyadir. Bizim bədii istedadla ərsəyə gətirilmiş poeziya nümunələrimiz çoxdur, amma bizim tariximiz uzun əsrlərdir ki, siyasi-hərbi poeziya nümunəsinə - Qələbəyə, Zəfərə təşnə idi.\nİlham Əliyev Azərbaycan tarixinə müstəsnaların, ilklərin müəllifi kimi daxil olur. Hər il, hər ay, hər gün yeni bir ilkə imza atır. 2023-cü il də bu baxımdan istisna olmadı.\n23 aprel İlham Əliyevin imzasıyla tarixə böyük və qızıl hərflərlə yazıldı.\nPrezidentin özünün dediyi kimi, 23 aprel bizim ərazi bütövlüyümüzün tam bərpası deməkdir.\nHəm də necə?\nUzun illər boyu bizi bölüb parçalayıb kiçildiblər. Özü də bizdən soruşmadan, iradəmizi nəzərə almadan sərhədlərimizı çızıblar.\nArazda ikiyə ayırıblar, İrəvanda, Zəngəzurda param-parça ediblər. Həm də bizdən heç nəyi soruşmadan.\n23 aprel 2023-cü ildə Həkəri çayının üstündə qoyulan Laçın sərhəd-buraxılış məntəqəsi bizim ilk özəl dövlət sərhədimizdir.\nSon bir necə əsrdə ilk dəfədir ki, sərhədimizi özümüz müəyyən edirik.\nBu, dövlət olmağın qürurudur.\nLider olmağın təsdiqidir.\nLaçın günlərimizin dönüşünü müjdə verən bir tarixdir.\n23 saatlıq antiterror tədbirləri 200 illik separatizmin sonunu gətirdi. Hər şey 100 il əvvəl sentyabrın 18-də baş vermişdi. Onda Xankəndinin adini Stepanakertlə əvəzləmişdilər. Hər şey 2003-ci ilin 23 aprelində və sentyabrın 19-da bitdi. Biz Xankəndi adına de-yure ve de-facto sahibləndik.\nHazırda Azərbaycan dövlətçiliyi özünün laçın dövrünü yaşayır.\nZəfərimizi həzm edə bilməyənlər baxa-baxa qalıblar.\nLaçın postundaki mənzərəni yalnız binoklla seyr edib məyus-məyus geri qayıtdıqları kimi.\nDünyanın sifəti çönüb.\nAvropa heyrət və təəccüb içindədir. Bədxahlarımızın gözü bərəlib.\n2002-ci ildə “Yeni Azərbaycan” qəzeti İlham Əliyevin ABŞ səfərinə həsr edilmiş xüsusi buraxılış çap etdi.\nDərgimiz Ulu Öndərin çox xoşuna gəlmişdi.\nOnda məndən soruşdu ki, sən onun (İlham Əliyevin) Cons Hopkins Universitetindəki çıxışına və suallara verdiyi cavablara qulaq asdın?\n- Əlbəttə ki, bəli, qulaq asdım,- dedim.\nUlu Öndərimiz bir qədər düşünüb əlavə etdi:\n- Oğlum olduğu üçün demirəm, amma etiraf edim ki, mən Heydər Əliyev o suallara o cür mükəmməl və o cür dəqiq cavablar verə bilməzdim...\nBu, bir atanın öz övladına verdiyi dəyər deyildi, bir Ustad siyasətçinin, azman dövlət adamının İlham Əliyevin dəyanətinə verdiyi qiymət idi.\nDoğrusu, mən o vaxt Ulu Öndərimizin elə deməyinə bir qədər təəccüblənmişdim.\nİndi İlham Əliyev bütün dünyanı təəccübləndirir, heyrətləndirir...\nVə Azərbaycanla hesablaşmağa məcbur edir!\nAlqış Həsənoğlu, “Yeni Azərbaycan” qəzetinin baş redaktoru",
        "views": "932",
        "date": "29.09.2023 17:54",
        "link": "https://musavat.com/news/ilham-eliyevin-sirri_1009943.html"
    },
    {
        "title": "Karib dənizinin məşhur qulduru türk imiş",
        "category": "Maraqlı",
        "content": "Hollivud istehsalı olan “Karib dənizinin quldurları” filmini yəqin ki, seyr etməyən az adam tapılar. Bu filmin baş qəhrəmanı Cek Sərçə (Jack Sparrow) obrazının prototipinin türk olduğunu isə hamı bilmir.  \nMusavat.com Lent.az-a istinadən bu məşhur film barədə maraqlı bir faktı təqdim edir.\nConi Deppin canlandırdığı Karib qulduru obrazına diqqət yetirsək, onun qulağında qədim Osmanlı tanası, yəni sırğanın olduğunu görmək olar. Tananın üzərində qədim türk bayrağı və Osmanlı tuğu həkk olunub.\nQədim türklərdə yalnız bir qulağa taxılan sırğaya tana deyirdilər. Tananı qəhrəmanlıqla ad çıxarmış igidlər taxardılar. Bu fərqləndirici nişan sayılırdı. Yeri gəlmişkən tana  sözü sırğa mənasında indi də bir çox bölgələrimizdə istifadə olunur.\nFilmin rejissoru Qor Verbinski türk tarixini çox yaxşı bilən, Osmanlı padşahlarının heyranı olan araşdırmaçıdır.\nO, Osmanlı tarixini araşdırarkən, orta əsrlərdə yaşamış qəhrəman dənizçi Yunus kapitanın hekayəsindən ilhamlanaraq Cek Sərçə obrazını yaradıb. Yunus kapitanı xatırladan o tananı da obrazın aksessuarlarına rejissor özü əlavə edib.",
        "views": "1005",
        "date": "29.09.2023 17:53",
        "link": "https://musavat.com/news/karib-denizinin-meshur-qulduru-turk-imis_1009908.html"
    },
    {
        "title": "Prezident qulaqlığı taxa bilmədi, Putin kömək etdi - VİDEO",
        "category": "Maraqlı",
        "content": "Cənubi Sudan prezidenti Salva Kiir Mayardit sinxron tərcümə üçün qulaqlığı istifadə etməkdə çətinlik çəkib.\nMusavat.com xarici KİV-ə istinadən xəbər verir ki, bunu görən Rusiya lideri Vladimir Putin isə ona kömək etməyə çalışıb.\nXatırladaq ki, Cənubi Sudanın dövlət başçısının bundan öncə hərbi paradda altını islatması bağlı yayılan görüntülər sosial şəbəkələrdə rezonans doğurmuşdu.\nHəmin görüntüləri təqdim edirik:\n ",
        "views": "1287",
        "date": "29.09.2023 17:40",
        "link": "https://musavat.com/news/prezident-qulaqligi-taxa-bilmedi-putin-komek-etdi-video_1009915.html"
    },
    {
        "title": "SON DƏQİQƏ! Paşinyanın sözçüsü “Artsax” sözünə görə ÜZR İSTƏDİ\nVİDEO",
        "category": "Son xəbər",
        "content": "Ermənistan baş naziri Nikol Paşinyanın mətbuat katibi Nazeli Baqdasaryan “Artsax” sözünün işlədilməsinə görə üzr istəyib.\nMusavat.com xəbər verir ki, bu barədə erməni teleqram kanalları məlumat yayıb.\nQeyd olunub ki, “Artsax” sözünü işlətməmək üçün dövlət qadağası var. Məlumata görə, bunun Azərbaycanın tələblərindən biri olduğu bildirilir.\nMusavat.com",
        "views": "3489",
        "date": "29.09.2023 17:34",
        "link": "https://musavat.com/news/son-deqiqe-pasinyanin-sozcusu-artsax-sozune-gore-uzr-istedi_1009938.html"
    },
    {
        "title": "Sumqayıtda 90 yaşlı qadını avtomobil vurdu",
        "category": "Kriminal",
        "content": "Sumqayıtda “Dodge” markalı maşın 90 yaşlı piyadanı vurub.\nHadisə 14-cü məhəllədə baş verib. Yolu keçmək istəyən Pərinisə Əmirqulu qızı Qasımovanı maşın vurub. Piyada aldığı xəsarətlərdən hadisə yerində ölüb.\nFakt araşdırılır.//Lent.az",
        "views": "397",
        "date": "29.09.2023 17:28",
        "link": "https://musavat.com/news/sumqayitda-90-yasli-qadini-avtomobil-vurdu_1009921.html"
    },
    {
        "title": "Azərbaycan rəsmisi Xankəndidən FOTOSUNU paylaşdı",
        "category": "Qarabağ xəbərləri",
        "content": "Azərbaycan Respublikası Prezidentinin Qarabağ iqtisadi rayonuna daxil olan işğaldan azad edilmiş ərazilərdə xüsusi nümayəndəliyinin böyük məsləhətçisi Araz İmanov Xankəndidən paylaşım edib.\nMusavat.com xəbər verir ki, bu barədə foto sosial şəbəkələrdə paylaşılıb.\nQeyd edək ki, Araz İmanov tanınmış iqtisadçı alim, ictimai-siyasi xadim Nazim İmanovun oğludur.\nSözügedən fotonu təqdim edirik:",
        "views": "4020",
        "date": "29.09.2023 17:22",
        "link": "https://musavat.com/news/azerbaycan-resmisi-xankendiden-fotosunu-paylasdi_1009936.html"
    },
    {
        "title": "SON DƏQİQƏ! Hacıqabulda AĞIR QƏZA: 5 nəfər...",
        "category": "Hadisə",
        "content": "Hacıqabulda ağır yol qəzası baş verib, xəsarət alanlar var.\n\nMusavat.com report-a istinadən xəbər verir ki, hadisə Bakı-Qazax magistral yolunun rayonun Padar kəndindən keçən hissəsində qeydə alınıb.\n\nBelə ki, \"Chevrolet\" markalı minik maşınının sürücüsü Gəncə istiqamətində hərəkətdə olarkən idarəetməni itirib. Nəticədə avtomobildə olan 5 nəfər müxtəlif dərəcəli ağır bədən xəsarətləri alıblar.\n\nYaralılar təcili tibbi yardım maşının köməyi ilə Kürdəmir Rayon Mərkəzi Xəstəxanasına aparılıb və həkim nəzarətinə götürülüblər.\n\nFaktla bağlı araşdırma aparılır.",
        "views": "946",
        "date": "29.09.2023 17:16",
        "link": "https://musavat.com/news/son-deqiqe-haciqabulda-agir-qeza-5-nefer_1009917.html"
    },
    {
        "title": "Daha bir separatçı “general” QANDALLANDI, Əliyevdən XƏBƏRDARLIQ - Görüntülər “Ana Xəbər”də...",
        "category": "Son xəbər",
        "content": "XİN: BMT missiyası Qarabağa səfər edəcək\nYevlaxdakı görüş başa çatıb\nManukyan barəsində 4 aylıq həbs verildi\nErmənistanın iki prezidenti cavab verməlidir - Əliyev\nSülh yanaşmasını dəstəkləyirik - Simonyan\nPrezidentdən xəbərdarlıq: Səbrimizlə oynamayın!\nLaçında saxlanılan Xocalı qatilinin - Dosyesi\nPapikyan MDB-nin iclasına getmədi\nSərsəng su anbarına nəzarət edirik – Rəsmi\nPaşinyan qumar oynadı, müharibəni seçdi – Akopyan\nSaakyan, Qukasyan və Arutyunyan Xankəndidədir\nTVMusavat-ın canlı yayımlanan “Ana Xəbər” buraxılışını aparıcı Emil Salamoğlu təqdim edir.\nFacebook səhifəsinin ünvanı:\nhttps://www.facebook.com/NewMusavat\nYoutube səhifəsinin ünvanı:\nhttps://www.youtube.com/user/TVmusavat",
        "views": "1125",
        "date": "29.09.2023 17:14",
        "link": "https://musavat.com/news/daha-bir-separatci-general-qandallandi-eliyevden-xeberdarliq-goruntuler-ana-xeber-de_1009935.html"
    },
    {
        "title": "Saakyan, Qukasyan və Arutyunyan Xankəndidədir – Azadlıq radiosu",
        "category": "Qarabağ xəbərləri",
        "content": "Hazırda Xankəndidəki keçmiş qondarma qurumun “prezidenti” elan olunan Samvel Şahramanyan Azərbaycan tərəfi ilə separatçıların hərbi-siyasi rəhbərliyinin Qarabağı təhlükəsiz tərk etməsi məsələsi ilə bağlı danışıqlar aparır.\n“Azadlıq” radiosuna hökumətyönlü dairələrin bildirdiyinə görə, qondarma qurumun üç keçmiş rəhbəri - Bako Saakyan, Arkadi Qukasyan və Araik Arutyunyan, həmçinin keçmiş “xarici işlər naziri” David Babayan həbs olunmaq təhlükəsi altındadır. Bundan başqa, Reuters mənbələrinin məlumatına görə, Azərbaycanda müxtəlif ittihamlarla həbs etmək istədiyi iki yüzə yaxın erməninin siyahısı var.\nAdının çəkilməsini istəməyən qondarma qurum nümayəndəsi Azadlıq Radiosuna deyib ki, problemin amnistiya və ya başqa mexanizmlə həll ediləcəyi bəlli deyil.\nMusavat.com",
        "views": "3981",
        "date": "29.09.2023 17:05",
        "link": "https://musavat.com/news/saakyan-qukasyan-ve-arutyunyan-xankendidedir-azadliq-radiosu_1009929.html"
    },
    {
        "title": "Bu yolda hərəkət məhdudlaşdırılacaq",
        "category": "Ölkə",
        "content": "Bakı-Quba-Rusiya ilə dövlət sərhədi yeni avtomobil yolunun tikintisi layihəsi çərçivəsində mövcud yolun paytaxt Bakı istiqamətində olan 51-61-ci km-lik hissəsində rahat gediş-gəlişin təmin olunması məqsədi ilə sabah səhər saatlarından asfalt-beton örtüyünün aşınma layının döşənməsi işlərinin icrasına başlanılacaq.\nMusavat.com xəbər verir ki, bu barədə Azərbaycan Avtomobil Yolları Dövlət Agentliyi məlumat yayıb.\nBildirilir ki, işlərin aparıldığı ərazidə nəqliyyat vasitələrinin hərəkəti qısa müddətlik məhdudlaşdırılacaq.\nAsfaltlanma işləri aparılan müddət ərazidə əks istiqamət üzrə nəqliyyat vasitələrinin 2 tərəfli hərəkəti təmin ediləcək. Əks istiqamət üzrə 2 tərəfli hərəkətin təhlükəsiz və maneəsiz təmin olunması üçün ərazidə əlavə təhlükəsizlik tədbirləri görülüb, müvafiq nişanlanma xətlərinin çəkilişi və müvəqqəti yol nişanlarının quraşdırılması işləri yerinə yetiriləcək.\nAgentlik sürücülərə sözügedən ərazidə hərəkətdə olarkən müvəqqəti yol nişanlarının tələblərinə və yol hərəkəti qaydalarına riayət etmələrini tövsiyə edib.",
        "views": "769",
        "date": "29.09.2023 17:03",
        "link": "https://musavat.com/news/bu-yolda-hereket-mehdudlasdirilacaq_1009931.html"
    },
    {
        "title": "Rusiya və ABŞ-la bağlı ŞOK FAKTLAR üzə çıxdı",
        "category": "Dünya",
        "content": "Rusiya ordusu və təhlükəsizlik qüvvələri, o cümlədən Federal Təhlükəsizlik Xidməti, Rusiya Milli Qvardiyası Ukrayna ilə savaş başladıqdan sonra da ABŞ “İridium” peyk rabitəsi operatoru istifadə etməyə davam edir.\nMusavat.com xarici agentliklərə istinadən xəbər verir ki, bu barədə Ukraynanın “Trap Aggressor” portalının araşdırmasında deyilir.\n“İridium” peyk operatoru beynəlxalq bazarda 90-cı illərin sonlarından fəaliyyət göstərir. 2011-ci ildə o, Rusiyada ölkədə yerləşən istifadəçilərin məlumatlarını ələ keçirməyə imkan verən yerüstü qovşaq stansiyası tikməyə razılıq verib. Daha sonra bu firmanın Rusiyada “Iridium Communications” adlı törəmə şirkəti qurulub. Şirkətin 16 faizi “Morsvyazsputnik” federal dövlət müəssisəsinə məxsusdur.\n2022-ci ilin iyulunda, yəni Ukraynada müharibə başlayandan 6 ay sonra Radiotezliklər üzrə Dövlət Komissiyası operatorun Rusiyada fəaliyyət göstərməsi üçün lisenziyasını uzadıb. “İridium” Uzaq Şimalda rabitə təmin edən yeganə peyk vasitəsidir. Üstəlik, Rusiya rəsmilərinin onu əvəz edəcək başqa operatoru yoxdur.\n2022-ci ilin fevralından sonra “İridium” Rusiya bazarına SİM kartların göndərilməsini dayandırıb. Bununla belə, “Trap Aggressor”un araşdırmasına görə, Rusiya törəmə şirkəti üçüncü şirkətlər vasitəsilə avadanlıq almağa davam edib. Həmin il şirkət Rusiya Qvardiyasının əsas rabitə mərkəzi ilə müqavilə bağlayıb. 2023-cü ildə eyni törəmə şirkət səs və şəkilləri qəbul etmək, çevirmək üçün “Iridium Satellite” tərəfindən istehsal olunan maşınları idxal edib.\nAraşdırma nəticəsində məlum olub ki, FTX-nin aldığı “Rus Cartograph” pilotsuz təyyarələri “İridium” peykləri vasitəsilə fəaliyyət göstərir. Onlar Ukraynadakı müharibədə istifadə olunur və münaqişə zonasında Ukrayna silahlı qüvvələri tərəfindən vurulub.\nMusavat.com",
        "views": "1282",
        "date": "29.09.2023 17:02",
        "link": "https://musavat.com/news/rusiya-ve-abs-la-bagli-sok-faktlar-uze-cixdi_1009913.html"
    },
    {
        "title": "XİN bəyanat yaydı: BMT missiyası Qarabağa səfər edəcək",
        "category": "Siyasət",
        "content": "\"Ermənistan tərəfi uzun müddət ərzində, Azərbaycan ərazilərinin işğalı zamanı işğal, dağıntı, qanunsuz məskunlaşmalar daxil olmaqla, qanunsuz fəaliyyətin nəticələri ilə yerində tanış olmaq məqsədilə beynəlxalq missiyaların işğal olunmuş ərazilərimizə səfərini hər zaman əngəlləyib və ya məhdudlaşdırıb\".\nMusavat.com xəbər verir ki, bunu Azərbaycan Xarici İşlər Nazirliyinin mətbuat katibi Ayxan Hacızadənin BMT missiyasının Azərbaycanın Qarabağ bölgəsinə göndərilməsi ilə bağlı sualı cavablandırarkən deyib.\nO bildirib ki, eyni zamanda, hətta məhdud missiyalardan sonra belə Ermənistan onların gəldiyi nəticələrə ya məhəl qoymayıb, ya da onları təhrif edib: \"Qeyd olunan fəaliyyətsizliyə baxmayaraq, bir neçə gün əvvəl aparılan antiterror tədbirlərindən sonra Azərbaycan BMT-nin müvafiq qurumlarını öz Qarabağ bölgəsinə səfərə dəvət edib. Belə bir səfər yaxın günlərdə BMT-nin Azərbaycandakı rezident əlaqələndiricisinin himayəsi altında, BMT və Azərbaycan arasında Dayanıqlı İnkişaf üzrə Əməkdaşlığa dair Çərçivə sənədinə (2021-2025) uyğun olaraq həyata keçiriləcək.\nSəfər Azərbaycanın regionda həyata keçirdiyi cari humanitar fəaliyyət ilə tanış olmaq imkanı yaradacaq. Bundan əlavə, müəyyən infrastrukturun bərpası, qeyri-qanuni erməni silahlı qüvvələrinin tərksilahı və silah-sursatının müsadirə edilməsi prosesi, minalardan yaranan təhlükələr heyətin üzvlərinə nümayiş etdiriləcək\".",
        "views": "1077",
        "date": "29.09.2023 17:00",
        "link": "https://musavat.com/news/xin-beyanat-yaydi-bmt-missiyasi-qarabaga-sefer-edecek_1009932.html"
    },
    {
        "title": "Prezident antiterror tədbirlərindən DANIŞDI",
        "category": "Ölkə",
        "content": "Sentyabrın 20-də biz Qarabağdakı Ermənistan ordusuna bəyan etdik ki, silahlarınızı yerə qoyun və oraları tərk edin. Bu, belə də oldu, bu baş verdi. Yəni, biz sözümüzə, vədimizə əməl edirik, sadiqik.\nMusavat.com xəbər verir ki, bu sözləri Azərbaycan Prezidenti İlham Əliyev sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı deyib.\nDövlət başçısı əmin olunduğunu bildirib ki, əgər Ermənistan hökuməti 2019-cu ildə verilən “Qarabağ Ermənistandır!” bəyanatından sonra sentyabrın 20-dək (2023-cü il – red.) baş verən hadisələri düzgün təhlil etsə, sülh əlçatandır. “Bu, bizim gələcəklə bağlı baxışımızdır, bu, regionun gələcəyi ilə bağlı baxışımızdır. Hesab edirəm ki, beynəlxalq aktorlar və qonşular görəcəklər ki, bizim münasibətimiz konstruktivdir”, - deyə Azərbaycan Prezidenti diqqətə çatdırıb.",
        "views": "416",
        "date": "29.09.2023 16:56",
        "link": "https://musavat.com/news/prezident-antiterror-tedbirlerinden-danisdi_1009928.html"
    },
    {
        "title": "Məhkəmə Davit Manukyan barəsində qərar verdi",
        "category": "Ölkə",
        "content": "Səbail rayon Məhkəməsində qondarma Dağlıq Qarabağ Respublikasının Müdafiə Ordusu komandanının birinci müavini, general-mayor ali hərbi rütbəsində xidmət edən Davit Manukyan barəsində Dövlət Təhlükəsizliyi Xidmətinin İstintaq İdarəsinin təqdimatına baxılıb.\nMusavat.com xəbər verir ki, hakim Azər Tağıyevin sədrliyi ilə keçirilən prosesdə təqdimat təmin edilib.\nMəhkəmə tərəfindən Davit Manukyan barəsində 4 aylıq həbs qətimkan tədbiri seçilib.\nQeyd edək ki, Davit Manukyan ötən gün Laçın sərhəd keçid məntəqəsində saxlanılıb.\nOnun Cinayət Məcəlləsinin 214.2.1, 214.2.2, 214.2.3 (mütəşəkkil dəstə tərəfindən təkrar terrorçuluq), 228.3 (qanunsuz olaraq odlu silah, onun komplekt hissələrini, döyüş sursatı, partlayıcı maddələr və qurğular əldə etmə, saxlama və daşıma), 279.3 (qanunvericiliklə nəzərdə tutulmayan silahlı birləşmələr və qruplar yaratma) və 318.1-ci (Azərbaycan Respublikasının dövlət sərhədini qanunsuz olaraq keçmə) maddələrində ehtiva olunan cinayət əməllərinin törədilməsinə əsaslı şübhələr müəyyən edilib.",
        "views": "2784",
        "date": "29.09.2023 16:54",
        "link": "https://musavat.com/news/mehkeme-davit-manukyan-baresinde-qerar-verdi_1009926.html"
    },
    {
        "title": "İndi nə baş verir? – Putinin təcrid olunmasının TƏFƏRRÜATLARI",
        "category": "Dünya",
        "content": "Ekspertlər deyirlər ki, Rusiya prezidenti Vladimir Putin təcrid vəziyyətində getdikcə daha çox hərbi qərarlar verir.\n“Newsweek” bu barədə qlobal siyasət analitik mərkəzi olan “RAND Corporation”a istinadən xəbər verir.\nMəlumat var ki, Putin əsas qərarları əsasən təkbaşına qəbul edir və Rusiya Baş Qərargahı ona ciddi təsir göstərmir. O, həmçinin məlumat mənbələrinin siyahısını əhəmiyyətli dərəcədə daraltmaq qərarına gəlib və öz nöqteyi-nəzəri ilə ziddiyyət təşkil edən tövsiyələr aldıqda ona nifrət edir.\nAnalitiklər hesab edirlər ki, Rusiya Silahlı Qüvvələrinin effektivliyinə yüksək rütbəli liderlərin “təmizlənməsi” və döyüş meydanında əməliyyatların aparılmasına cavabdeh olan komandirlər arasında yerdəyişmələrin olması ilə bağlı məlumatlar da təsir göstərir.\nBundan əlavə, Rusiyanın üzləşdiyi böhranlar şəxsən Putinə də təsir edib. Məsələn, o, daha əsəbi olub.\nEkspertlərin fikrincə, Kreml rəhbərliyi hazırda NATO ilə münaqişənin gərginləşməsi ilə bağlı daha da tərəddüd edib. Qeyri-müəyyənliyə Putinin özünün gözlənilməzliyi əlavə olunur. Eyni zamanda, Qərb Rusiyanın Şimali Atlantika Alyansı qorxusunu və bununla bağlı birbaşa qarşıdurmaya başlamaq istəməməsini lazımınca qiymətləndirib./Lent.az",
        "views": "1623",
        "date": "29.09.2023 16:42",
        "link": "https://musavat.com/news/indi-ne-bas-verir-putinin-tecrid-olunmasinin-teferruatlari_1009914.html"
    },
    {
        "title": "Paşinyan İrəvanda istədiyinə nail olur  ",
        "category": "Dünya",
        "content": "Ermənistanın hakim komandası İrəvan meri vəzifəsini qoruyub saxlayır.\nMusavat.com xəbər verir ki, bu barədə erməni agentlikləri məlumat yayıb.\nXatırladaq ki, İrəvan Ağsaqqallar Şurasına keçirilən seçkilərin nəticələrinə görə, hakim komanda seçki məntəqələrinə gələnlərin 32%-ni, ümumi seçicilərin 9%-nin səsini toplayaraq uğursuzluğa düçar olmuşdu. Paşinyanın partiyası İrəvanın bələdiyyə məclisində 65 mandatdan sadəcə 24-nü qazana bilmişdi.\nBelə şəraitdə hakim partiyanın namizədi Tiqran Avinyan üçün mer vəzifəsini təmin etmək problemə çevilmişdi. Hətta 8 mandatı olan Respublika partiyasının dəstək verməsi halında belə hakim siyasi qüvvə sadəcə 32 mandata sahib olacaqdı. İrəvan meri olmaq üçün isə Avinyana 33 səs lazımdır.\nMüxalifətin isə bələdiyyə məclisində Ayk Marutyanın “Milli Tərəqqi”, Andranik Tevanyanın rəhbərlik etdiyi “Ana Ermənistan” bloku və Vardan Qukasyanın “İctimai səs” partiyası ilə birlikdə 33 mandatı var.\nLakin Qarabağda baş verən hadisələr İrəvan merinin seçkiləri ilə bağlı arxa plana keçib. Məlum olub ki, “İctimai səs”dən İrəvan Ağsaqqallar Şurasının ilk iclasına yeddi nəfərdən yalnız beşi gələ biləcək. Siyahının birinci nömrəsi Artak Qalstyan həbsdədir, Tiqran Urixanyan isə Rusiyada axtarışdadır. Beləliklə, müxalifət cəmi 31 səsə sahib ola biləcək. Bununla hakim komanda öz namizədi üçün mer kreslosunu saxlaya bilir.\nMusavat.com",
        "views": "957",
        "date": "29.09.2023 16:38",
        "link": "https://musavat.com/news/pasinyan-irevanda-istediyine-nail-olur_1009923.html"
    },
    {
        "title": "TƏCİLİ! Daha bir separatçı həbs edildi - DTX VİDEO yaydı",
        "category": "Son xəbər",
        "content": "Ermənistan vətəndaşı Davit Manukyan Qarabağda törətdiyi terrorçuluq cinayətlərinə görə həbs edilib.\nMusavat.com xəbər verir ki, bu barədə Dövlət Təhlükəsizliyi Xidmətinin Mətbuat xidməti məlumat yayıb.\nAzərbaycan Respublikasının Rusiya sülhməramlılarının müvəqqəti dislokasiya olunduğu ərazilərində qanunsuz erməni silahlı birləşmələrinin törətdikləri və insanların həlak olması ilə nəticələnmiş çoxsaylı terror aktları ilə əlaqədar Dövlət Təhlükəsizliyi Xidmətində ibtidai istintaq davam etdirilir.\nƏldə olunmuş sübutlar əsasında, Ermənistan Respublikasının vətəndaşı, 1971-ci il təvəllüdlü Manukyan Davit Azati tərəfindən Azərbaycan Respublikası Cinayət Məcəlləsinin 214.2.1, 214.2.2, 214.2.3 (mütəşəkkil dəstə tərəfindən təkrar terrorçuluq), 228.3 (qanunsuz olaraq odlu silah, onun komplekt hissələrini, döyüş sursatı, partlayıcı maddələr və qurğular əldə etmə, saxlama və daşıma), 279.3 (qanunvericiliklə nəzərdə tutulmayan silahlı birləşmələr və qruplar yaratma) və 318.1-ci (Azərbaycan Respublikasının dövlət sərhədini qanunsuz olaraq keçmə) maddələrində ehtiva olunan cinayət əməllərinin törədilməsinə əsaslı şübhələr müəyyən edilmişdir.\nİttihama əsasən, 10 noyabr 2020-ci il tarixli Üçtərəfli bəyanatda erməni silahlı qüvvələrinin Azərbaycan Respublikasının ərazisindən çıxarılmasının nəzərdə tutulmasına baxmayaraq, Ermənistan Respublikasında anadan olmuş və orada qeydiyyatda olan, həmin ölkənin vətəndaşı, Ermənistan Respublikasının silahlı qüvvələrinin hərbi qulluqçusu, general-mayor ali hərbi rütbəsində xidmət edən Davit Manukyan ötən müddət ərzində Azərbaycan Respublikasının Qarabağ ərazisində cinayət əməllərini davam etdirərək qondarma “Dağlıq Qarabağ Respublikasının Müdafiə Ordusu komandanının birinci müavini” adı altında Azərbaycan Respublikasının ərazisində qanunsuz mütəşəkkil silahlı birləşmələrin fəaliyyətinin təşkilində və idarə edilməsində, silah-sursat, partlayıcı maddə və qurğularla təchiz edilməsində iştirak etmişdir.\nEyni zamanda o, həmin terrorçu dəstələr vasitəsilə Azərbaycanda ictimai təhlükəsizliyi pozmaq, əhali arasında vahimə yaratmaq, dövlət hakimiyyət orqanları və beynəlxalq təşkilatlar tərəfindən qərar qəbul edilməsinə təsir göstərmək məqsədilə insanların həlak olması, onların sağlamlığına, əmlakına ziyan vurulması və ya başqa ictimai təhlükəli nəticələrin baş verməsi təhlükəsi yaradan partlayış, yanğın və ya digər hərəkətlərlə müşayiət olunan terror aktlarının törədilməsinin təşkilində iştirak etmişdir.\nDavit Manukyan 27 sentyabr 2023-cü il tarixində saxlanılaraq təqsirləndirilən şəxs qismində cinayət məsuliyyətinə cəlb edilmiş, məhkəmənin qərarı ilə barəsində həbs qətimkan tədbiri seçilmişdir.\nHazırda cinayət işi üzrə istintaq-əməliyyat tədbirləri davam etdirilir.",
        "views": "3831",
        "date": "29.09.2023 16:37",
        "link": "https://musavat.com/news/tecili-daha-bir-separatci-hebs-edildi-dtx-video-yaydi_1009922.html"
    },
    {
        "title": "Rəşad Nəbiyev Zaqatalada vətəndaşları qəbul edəcək\nFOTO",
        "category": "Ölkə",
        "content": "Rəqəmsal inkişaf və nəqliyyat naziri Rəşad Nəbiyev 9 oktyabr 2023-cü il tarixində saat 09:30-da Zaqatala şəhərində yerləşən Heydər Əliyev Mərkəzində Şəki, Qax, Zaqatala və Balakən rayonlarının sakinlərini qəbul edəcək.\nQəbul mərkəzi icra hakimiyyəti orqanları və digər idarəetmə qurumlarının rəhbərləri tərəfindən şəhər və rayonlarda oktyabr ayı üzrə vətəndaşların qəbulu cədvəlinə əsasən həyata keçiriləcək.\nNazir bu bölgələrdə göstərilən nəqliyyat, telekommunikasiya, o cümlədən internet, teleradio yayımı və poçt xidmətləri sahəsində əhalini maraqlandıran məsələlərlə bağlı vətəndaşları dinləyəcək.\nQəbula 7 oktyabr 2023-cü il tarixinə qədər Rəqəmsal İnkişaf və Nəqliyyat Nazirliyinin Çağrı Mərkəzi (1655) və elektron poçtu (office@mincom.gov.az), həmçinin 010 250 48 48 və 012 598 58 58 (daxili 222 və 290) nömrəli telefonlar vasitəsilə yazılmaq mümkündür.",
        "views": "196",
        "date": "29.09.2023 16:32",
        "link": "https://musavat.com/news/resad-nebiyev-zaqatalada-vetendaslari-qebul-edecek_1009920.html"
    },
    {
        "title": "Şəhid ailələri və digər həssas qruplarla bağlı MÜHÜM MÜZAKİRƏ",
        "category": "Sosial",
        "content": "Qarşıda duran əsas vəzifələrdən biri şəhid ailələri və digər həssas qrupların sosial dəstək tədbirləri ilə əhatə olunmasıdır. Əmək və Əhalinin Sosial Müdafiəsi Nazirliyində keçirilən növbəti kollegiya iclasında bu sahədə aparılan işlərdən bəhs olunub.\nBu barədə Musavat.com-a Əmək və Əhalinin Sosial Müdafiəsi Nazirliyindən məlumat verilib.\nBildirilib ki, kollegiyanın sədri, əmək və əhalinin sosial müdafiəsi naziri Sahil Babayev tarixi Zəfərimizlə başa çatan 44 günlük Vətən müharibəsindən sonra Prezident İlham Əliyevin tapşırığına əsasən şəhid ailələri, müharibə ilə əlaqədar əlilliyi olan şəxslər, müharibə iştirakçıları ilə bağlı həyata keçirilən geniş sosial dəstək tədbirlərini qeyd edib.\nHəyata keçirilmiş uğurlu lokal antiterror tədbirləri zamanı şəhidlik zirvəsinə ucalmış hərbçilərimizin ailələrinin, habelə həmin tədbirlər zamanı yaralanmış hərbçilərimizin də sosial dəstəklə təminatının hazırda əsas fəaliyyət istiqamətlərindən biri olduğu, qeyd olunan istiqamətdə müvafiq işlərin aparıldığı vurğulanıb.\nŞəhid ailələri, müharibə ilə əlaqədar əlilliyi olan şəxslərin mənzil və fərdi evlə təminat proqramının uğurla davam etdirildiyi bildirilib. Həmin kateqoriyalardan olan vətəndaşlara bu il daha 750, postmüharibə dövründə 5 250, ümumilikdə ötən dövrdə 14 050 mənzil və fərdi ev təqdim olunduğu qeyd olunub. Yeni mənzil və fərdi evlərin təqdim edilməsi tədbirlərinin qarşıdakı dövrdə də davam etdiriləcəyi bildirilib.\nSosial xidmətlər sahəsində görülən işlər, o cümlədən bu il 5149 nəfərə evdə sosial-məişət xidməti göstərildiyi, 100 uşağın övladlığa verildiyi, reinteqrasiya tədbirləri nəticəsində dövlət uşaq müəssisələrindən 126 uşağın öz ailəsinə qaytarıldığı qeyd olunub. Cari ildə 2247 imtiyazlı şəxsin, o cümlədən 300-dən çox şəhid ailəsi üzvünün sanatoriya-kurort yollayışı ilə təmin edildiyi diqqətə çatdırılıb.\nUşaqların valideyn himayəsindən məhrum olmasının qarşısının alınması, «Himayədar ailə» qayğı modelinin tətbiqi istiqamətində görülən işlərdən bəhs olunub. “Şəhid övladlarının anaları ilə birgə səyahət və təlim proqramı”, “Qəhrəmanlarımız üçün yaşıl işıq” sosial-psixoloji dəstək layihəsinin həyata keçirildiyi qeyd olunub.\nİclasda sosial xidmətlər, hüquq, beynəlxalq əlaqələr, ictimaiyyətlə əlaqələr və digər sahələrdə görülmüş işlər və qarşıda duran vəzifələr müzakirə olunub.\nMusavat.com",
        "views": "454",
        "date": "29.09.2023 16:30",
        "link": "https://musavat.com/news/sehid-aileleri-ve-diger-hessas-qruplarla-bagli-muhum-muzakire_1009919.html"
    },
    {
        "title": "TƏCİLİ: Xankəndidə həbslər gedir, Xocalı qatili də yaxalandı, Yevlaxda görüş BAŞLADI - CANLI",
        "category": "Gündəm",
        "content": "Qondarma rejimin Təhlükəsizlik Şurasının keçmiş katibi Arşavir Qaramyanı da hüquq mühafizə orqanlarımız tərəfindən saxlanılıb.\nMusavat.com bildirir ki, bu haqda teleqram kanallarında xəbərlər yayılıb. Arşavir Qaramyan 1992-ci il fevralın 26-da Xocalıda azərbaycanlılara qarşı törədilmiş soyqırımın iştirakçılarından biridir.\nErmənistanın Azərbaycanın Qarabağ bölgəsindəki işğalçı qüvvələrinin keçmiş komandanı Levon Mnatsakanyan Azərbaycanın hüquq-mühafizə orqanları tərəfindən saxlanılıb. Erməni mediası isə yazır ki, Qarabağda cəmi 4-5 minə yaxın erməni qalıb, əsasən polis, xilasetmə xidməti və həkimlər. Yaxın saatlarda onlar da Ermənistana köçəcəklər.\nBu gün Yevlax şəhərində Azərbaycanın Qarabağ bölgəsinin erməni sakinlərinin nümayəndələri ilə növbəti görüş keçirilir.\nAzərbaycanın mərkəzi hakimiyyətini görüşdə Azərbaycan Respublikasının Qarabağ bölgəsində yaşayan erməni sakinlər ilə təmaslar üzrə məsul şəxs təyin edilmiş Ramin Məmmədov, Qarabağ iqtisadi rayonuna daxil olan işğaldan azad edilmiş ərazilərdə (Şuşa rayonu istisna olmaqla) Azərbaycan Respublikası Prezidentinin xüsusi nümayəndəsinin müavini Bəşir Hacıyev və xüsusi nümayəndəliyin əməkdaşı İlkin Sultanov təmsil edirlər. Qarabağın erməni sakinlərini Sergey Martirosyan və David Melkumyan təmsil edirlər.\nAzərbaycan Dövlət Su Ehtiyatları Agentliyinin əməkdaşları artıq Sərsəng su anbarına nəzarət edir. Azərbaycan Dövlət Su Ehtiyatları Agentliyindən verilən məlumata görə, ordumuzun şanlı qələbəsindən sonra Sərsəng su anbarı da bizim nəzarətimizə keçib. Artıq su anabrının istismarını Azərbaycan Dövlət Su Ehtiyatları Agentliyi həyata keçirir.\nSərsəng su anbarında toplanan su ilə Tərtər, Ağdərə, Ağdam, Ağcabədi, Yevlax, Bərdə, Goranboy rayonlarının ümumilikdə 95 min hektar əkin sahəsi suvarma suyu ilə təmin olunacaq.\nTVMusavat-ın bu gün saat 16:00-da canlı yayımlanan “Həftə içi” verilişində Böyük Azərbaycan Partiyasının sədri Elşad Musayev aparıcı Emil Salamoğlunun suallarını cavablandırır.\nFacebook səhifəsinin ünvanı:\nhttps://www.facebook.com/NewMusavat\nYoutube səhifəsinin ünvanı:\nhttps://www.youtube.com/user/TVmusavat",
        "views": "1705",
        "date": "29.09.2023 16:24",
        "link": "https://musavat.com/news/tecili-xankendide-hebsler-gedir-xocali-qatili-de-yaxalandi-yevlaxda-gorus-basladi-canli_1009918.html"
    },
    {
        "title": "\"Torpaqlarımızda separatçılığa son qoyulub\" - Prezident",
        "category": "Ölkə",
        "content": "2020-ci il noyabrın 8-də Ordumuz tərəfindən Şuşanın azad olunması bizim iradəmizin təzahürü idi. İki gün ondan sonra Ermənistan kapitulyasiya aktına imza atdı və Azərbaycan 30 illik işğala son qoydu.\nMusavat.com xəbər verir ki, bu barədə Azərbaycan Prezidenti İlham Əliyev sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı bildirib.\nDövlətimizin başçısı deyib: “Aprelin 23-də (2023-cü il – red.) Ermənistanla sərhəddə sərhəd-keçid məntəqəsini yaratdıq və ərazi bütövlüyümüzü tam şəkildə təmin etdik. Çünki bütün sərhədlərimizə nəzarəti bərpa etdik. Əlbəttə ki, sentyabrın 20-də (2023-cü il – red.) biz öz suverenliyimizi bərpa etdik. Yəni, artıq “boz” zonalar yoxdur, qeyri-qanuni strukturlar yoxdur və torpaqlarımızda separatçılığa son qoyulub. Bu, bizim güclü siyasi iradəmizin göstəricisidir. Bu, Azərbaycan hökumətinin Ermənistanla sülhə hazır olduğunu göstərir. Bu, yaxşı siqnaldır, - bəziləri hələ də qisas, revanşist ideyalarla yaşayırlar, - bu, onlara güclü siqnaldır ki, bu fikirlərdən imtina etsinlər”.",
        "views": "356",
        "date": "29.09.2023 16:23",
        "link": "https://musavat.com/news/torpaqlarimizda-separatciliga-son-qoyulub-prezident_1009916.html"
    },
    {
        "title": "SON DƏQİQƏ! İcra başçısı məhkəməyə gətirildi",
        "category": "Kriminal",
        "content": "Suraxanı rayon İcra Hakimiyyətinin başçısı Əziz Əzizov Bakı Ağır Cinayətlər Məhkəməsinə gətirilib.\nİcra başçısı Xural tv internet kanalının təsisçisi Əvəz Zeynallının barəsində olan cinayət işi üzrə dindirilib. İcra başçısı \"Əvəz Zeynallı işində \"Yaşıl Mənzərə\"MTK-işi üzrə ifadə verib.\nQeyd edək ki, Baş Prokurorluğun Mətbuat xidmətinin məlumatına görə, Baş Prokurorluğun İstintaq idarəsində aparılmış istintaq zamanı Əvəz Zeynallının ayrı-ayrı şəxslərdən hədə-qorxu gəlməklə, təkrar və külli miqdarda rüşvət almasına, habelə Əvəz Zeynallı və Elnur Şükürovun qabaqcadan əlbir olan bir qrup şəxs halında vəzifəli şəxslərin qərarına təsir etmək məqsədilə nüfuz alveri edərək pul almaları, xeyli miqdarda pulu dələduzluq yolu ilə ələ keçirmələri, eləcə də, digər şəxsi rüşvət verməyə təhrik etmələrinə əsaslı şübhələr müəyyən edilib.\nƏvəz Zeynallı Cinayət Məcəlləsinin 178.2.1, 311.3.2, 311.3.3, 311.3.4, 32.4, 312.2 və 312-1.1 və digər maddələri, Elnur Şükürova isə həmin Məcəllənin 178.2.1, 32.4, 312.2 və 312-1.1 və digər maddələri ilə ittiham elan edilib./News24.az",
        "views": "1841",
        "date": "29.09.2023 16:20",
        "link": "https://musavat.com/news/son-deqiqe-icra-bascisi-mehkemeye-getirildi_1009912.html"
    },
    {
        "title": "Qənirə Paşayevanın dəfn mərasimindən özəl GÖRÜNTÜLƏR  ",
        "category": "Son xəbər",
        "content": "Xəbər verdiyimiz kimi Milli Məclisin deputatı Qənirə Paşayeva dəfn olunub. Dəfn mərasimindən öncə Heydər məscidində cənazə namazı qılınıb, Millət vəkili ilə vida üçün şərait yaradılıb.\nBu mərasimlərdə  dövlət rəsmiləri, deputatlar, mərhumun ailə üzvləri, yaxınları və ictimaiyyət nümayəndələri iştirak ediblər.\nOnlar Qənirə Paşayevanın vaxtsız vəfatından üzüldüklərini, bu itkinin Türk dünyası üçün böyük zərbə olduğunu dilə gətiriblər.  \nMərasimlərdə “Yeni Müsavat” Media qrupunun rəhbərliyi və əməkdaşları da iştirak ediblər.\nHəmin anlardan çəkilmiş eksklüziv görüntüləri təqdim edirik:",
        "views": "3866",
        "date": "29.09.2023 16:18",
        "link": "https://musavat.com/news/qenire-pasayevanin-defn-merasiminden-ozel-goruntuler_1009910.html"
    },
    {
        "title": "Rəşad Nəbiyev Çində silsilə görüşlər keçirib\nFOTO",
        "category": "Son xəbər",
        "content": "25-27 sentyabr tarixlərində rəqəmsal inkişaf və nəqliyyat naziri Rəşad Nəbiyev Çin Xalq Respublikasında işgüzar səfərdə olub.\nSəfər çərçivəsində Rəşad Nəbiyev nəqliyyat naziri Li Siopenlə görüşüb. Danışıqlar zamanı iki ölkə arasında nəqliyyat və logistika sahələrində əlaqələrin gücləndirilməsi məsələləri müzakirə edilib. Görüş zamanı “Bir kəmər, bir yol” təşəbbüsü çərçivəsində Orta Dəhlizin inkişafına xüsusi önəm verildiyi qeyd edilib.\nTərəflər dəmir yolu və avtomobil daşımaları, kombinə edilmiş yük daşımaları və ictimai nəqliyyat istiqamətində potensial əməkdaşlıq, uçuşların tezliyi və uçuş şəbəkəsinin genişləndirilməsi imkanlarından danışıb. Müvafiq İşçi qrupunun yaradılması barədə fikir mübadiləsi aparılıb.\nDəmir Yolları Administrasiyasının rəhbərliyi ilə görüşdə dəmir yolu sahəsində iki ölkə arasında əməkdaşlığın inkişafı məsələlərindən danışılıb. Çinlə yük dövriyyəsinin artırılması və Orta Dəhlizin inkişafı istiqamətində ölkələr arasında əməkdaşlığın gücləndirilməsi üçün konkret addımlar müəyyən edilib.\nRəşad Nəbiyev, həmçinin ölkənin aviasiya siyasətini formalaşdıran Çin Mülki Aviasiya Administrasiyasının rəhbəri Sonq Jiyonqla görüşüb. Ölkələr arasında əməkdaşlığın inkişafı, o cümlədən pilotların hazırlanması, təlimlərin təşkili haqqında danışılıb. Birbaşa uçuşların və təyinat məntəqələrinin artırılması və Çin şirkətləri tərəfindən Azərbaycanın regional hava limanlarının operatorluğuna dair fikir mübadiləsi aparılıb.\nSəfər çərçivəsində nazir Çinin aparıcı nəqliyyat şirkətləri olan “Yutong” və “Zhongtong”un rəhbərliyi ilə də görüşüb. Görüş zamanı Bakı şəhərində mobilliyin təmin olunması istiqamətində həyata keçirilən layihələr çərçivəsində elektrik avtobuslarının istifadəsi, eləcə də müvafiq şirkətlər tərəfindən ölkəmizdə istehsal müəssisələrinin yaradılması məsələləri müzakirə edilib.\nAparıcı logistika şirkətlərinin nümayəndələri ilə görüşdə Orta Dəhlizdə iş təcrübəsi olan şirkətlərin təklifləri dinlənilib. Şirkətlər Çinin müxtəlif regionlarını Orta Dəhliz istiqamətində subsidiyalar və yük həcmi kvotaları ayırmağa təşviq edəcəklərini vurğulayıblar.\nSəfər zamanı Rəşad Nəbiyev sənaye və informasiya texnologiyaları nazirinin müavini Can Yunminlə də görüşüb. Görüş zamanı iki ölkə arasında İKT və rəqəmsal inkişaf sahəsi üzrə əməkdaşlığın inkişafı məsələləri müzakirə edilib. Həmçinin Çin şirkətləri tərəfindən Azərbaycanda elm tutumlu istehsalat müəssisələrinin qurulması, Çinin aparıcı universitetləri, texnoparkları, inkubasiya və akselerasiya mərkəzləri ilə əməkdaşlıq, müştərək mübadilə və təlim proqramlarının təşkilinə dair fikir mübadiləsi aparılıb.\nSəfər çərçivəsində nazir, o cümlədən ölkənin aparıcı aviaşirkətləri və turizm sektorunun nümayəndələri ilə görüşüb. Görüş zamanı iki ölkənin şəhərləri arasında birbaşa uçuşların açılması, istiqamətlərin və uçuşların tezliyinin artırılmasının turizm əlaqələrinin inkişafına töhfə verdiyi vurğulanıb.\nRəşad Nəbiyev, həmçinin “Huawei” şirkətinin rəhbərliyi ilə görüşüb, şirkətin Tədqiqat və İnkişaf Mərkəzinin fəaliyyəti ilə tanış olub. Çinin süni intellekt sahəsində əldə etdiyi təcrübəni ölkəmizdə tətbiq etmək üçün “Huawei” ilə birgə Azərbaycanda Süni İntellekt (AI) laboratoriyasının yaradılması, o cümlədən şirkətin Bakıda “ağıllı” nəqliyyat sisteminin inkişafında iştirakı barədə ilkin razılıq əldə olunub.",
        "views": "265",
        "date": "29.09.2023 16:13",
        "link": "https://musavat.com/news/resad-nebiyev-cinde-silsile-gorusler-kecirib_1009911.html"
    },
    {
        "title": "Bakıda “iPhone 15” izdihamına ekspertdən reaksiya: “Primitiv insanlardır”",
        "category": "Ölkə",
        "content": "Yeni “iPhone 15” modelinin təqdimatı dünya üzrə böyük diqqət çəkib. Ayrı-ayrı ölkələrdə insanlar “iPhone 15” üçün bir-biriləri ilə mübarizəyə giriblər. Bir neçə gün öncə Dubayda ticarət mərkəzlərinin birində “iPhone 15” satışı zamanı izdiham yaşanması, bu modeli almaq istəyənlərin, sözün əsl mənasında, əlbəyaxa olması sosial mediada gündəm olmuşdu. Maraqlıdır ki, eyni izdiham ötən gecə Bakıda da yaşanıb. Əvvəlki illərdə olduğu kimi bu dəfə də vətəndaşlar yeni “iPhone” modelini almaq üçün mağazalara axışıblar. Gecə saat 02:00 radələri olmasına baxmayaraq, “iPhone 15” üçün sıraya düzülən vətəndaşların görüntüsü bu dəfə də sosial şəbəkələrdə birmənalı qarşılanmayıb. Bildirilib ki, çoxlarının maddi baxımdan imkanı aşağı olsa da, “iPhone 15”ə sahib olmaq üçün uzunmüddətli kredit götürməyi belə gözə alırlar. Bunun göstəriş üçün edilməsi də ayrı müzakirə mövzusudur.\nMüzakirələrlə bağlı Pravda.az-a fikirlərini bölüşən ekspert Əkrəm Həsənov deyib ki, insan üçün mülkiyyət hüququ yaşamaq və azadlıq hüququndan sonra ən əziz hüquq olduğu üçün bu, baş verir.\n“Bəzi insanlar hətta sağlamlığını da ortaya qoyur, azadlığının da məhdudlaşdırılmasına razıdır ki, təki hansısa nemətlərə sahib olsun. Səhərdən axşama qədər işləyən adamlar var. Ailəsini saxlamaq, çörəkpulu üçün işləyənləri nəzərdə tutmuram. “Daha çox olsun, daha çox qazanım...” deyənləri nəzərdə tuturam. Rüşvətlə, qorxudan, həyəcandan min cür xəstəlik tapırlar. Azadlıqları da məhduddur. Səhərdən axşama kimi bir yerdədirlər, özləri üçün yaşamırlar. Amma görürsünüz, bu istək insanı qabağı aparır. Mülkiyyət hüququ da insanın özünə ləzzət vermir. Psixoloqlar sübut ediblər ki, insanlar əksər hallarda hansısa əşyaya ona ləzzət verdiyi üçün yox, başqalarının görməsi üçün sahib olmaq istəyirlər. Mülkiyyət hüququnun belə bir xüsusiyyəti var. Bir-biriləri ilə yarışa giriblər ki, “hamı görsün, məndə də var”. Bəlkə də, bir az kobud səslənəcək, elə kişilər var ki, arvadlarına hər cür geyimdə çölə çıxmağa icazə verirlər. Az qalır, geyim əynində əyilir. Kişi isə küçədə onunla getməyə fəxr edir. Niyə? Başqaları baxsın, görsün məndə nə var, bu arvad mənimdir... Bu da həmin düşüncədən doğur. İnsanların əslində telefonları var. Vacibdir ki, “iPhone 15”i sən birinci alasan? Bu, insanın öz nəfsinə qalib gələ bilməməsidir və həmin insanların nə qədər primitiv olmalarından irəli gəlir. İnsanın həyatının mənası yalnız bundan ibarətdirsə, o insan bədbəxtdir, iç dünyası yoxdur, mənəvi dünyası zəifdir. Özümüzü niyə aldadırıq? İnsanların çoxu belədir, bu məsələdə zəifdirlər. Kitab oxumurlar, normal filmlərə baxmırlar, ancaq bayağı mahnılara qulaq asır, bayağı verilişlərə baxırlar. Mənəviyyatları da bu səviyyədədir, ona görə də bütün istəkləri, amalları budur. Kreditə girəcək, özünü öldürəcək ki, başqaları görsün “iPhone 15”i var”, - ekspert bildirib.\n Ə.Həsənov deyib ki, hər şey məktəbdən başlayır: “Nə etmək lazımdır? Hər şey məktəbdən başlayır. Uşaqlara düzgün tərbiyə vermək lazımdır. İnsanların mənəvi dünyalarının daha zəngin olması, özlərini əşyalardan asılı etməmələri üçün onları düzgün istiqamətləndirmək lazımdır. Təəssüf ki, bu da yoxdur. İndi məktəblərdə belə tərbiyə verilmir. Ola bilər, kimsə mənimlə razılaşmayacaq, amma bu dəqiqə ailələrdə də kişilərin rolu yox, qadınların rolu artıb. Qadınlar isə maddi nemətlərə daha çox bağlıdırlar. Bir-biriləri ilə yarışa girməyə daha çox meyillidirlər. Ailədə qadınların rolu artıqca uşaqların da tərbiyəsi o istiqamətdə gedir. Təkcə qız uşaqlarının yox, oğlanların da. 1968-ci ildə Azərbaycanın ən gözəl bədii filmlərindən biri çəkilmişdi - Süleyman Rəhimovun “Mehman” povestinin motivləri əsasında “Qanun naminə” filmi... Baş rollardan birini prorkurorun yoldaşı rolunda Flora Kərimova canlandırıb. Filmdə Mehman faktiki olaraq arvadının maddi nemətlərə bağlılığının qurbanı olur. Kimə maraqlıdırsa, filmə baxsın. Maddi nemətə düşkünlük o filmdə göstərilir. Qadınlar necə bir-biriləri ilə bəhsə girirlər. Kişilər buna az meyillidir. Təəssüf ki, ailədə qadının sözü indi daha çox keçdiyi üçün belə bir problem var”.",
        "views": "1232",
        "date": "29.09.2023 16:12",
        "link": "https://musavat.com/news/bakida-iphone-15-izdihamina-ekspertden-reaksiya-primitiv-insanlardir_1009902.html"
    },
    {
        "title": "“Azercell Telekom” MMC yeni iPhone 15 smartfonlarını rəsmi olaraq təqdim edir! ",
        "category": "Texnologiya",
        "content": "Yeni bağlantı imkanları və innovasiyaları Azercell-in sərfəli kampaniyası ilə birlikdə kəşf edin\nApple Inc. şirkətinin Azərbaycandakı eksklüziv telekommunikasiya tərəfdaşı olan “Azercell Telekom” MMC yeni nəsil iPhone smartfonlarının təqdimatını həyata keçirir. Abunəçilərinin müştəri təcrübəsini daha da gücləndirməyi hədəfləyən lider mobil operator ölkə bazarına ən yeni texnologiyaları gətirməyə davam edir.\nBeləliklə, sentyabr ayının 29-dan etibarən iPhone 15 seriyalı smartfonlar Azercell Eksklüziv mağazalarında satışda olacaq. Səbirsizliklə gözlənilən növbəti iPhone modelləri yeni bağlantı və ünsiyyət imkanlarını təqdim edəcək.\nAzercell iPhone 15 alıcıları üçün xüsusi kampaniya keçirir. Şirkət Azercell Eksklüziv mağazalarından iPhone 15 seriyalı smartfonları alan bütün  müştərilərinə  seçdikləri “Sərbəst” tarifinə bir il ərzində 30% endirim təqdim edir. Bu təklif Azercell müştərilərinə iPhone 15-in yüksək performansından yararlanmaqla yanaşı, rabitə xərclərinə də qənaət etmək imkanı verir.\nYeni iPhone 15 smartfonlarının ilk sahiblərindən biri olmağa tələsin! 29 sentyabrdan etibarən ən yaxın Azercell Eksklüziv mağazasına gəlin və yeni nəsil rəqəmsal həlləri Azercell ilə kəşf edin!\nDaha ətraflı məlumat üçün şirkətin rəsmi internet səhifəsinə keçid edin:\nhttps://www.azercell.com/az/personal/campaigns/devices/smartfonlar.html",
        "views": "356",
        "date": "29.09.2023 16:06",
        "link": "https://musavat.com/news/azercell-telekom-mmc-yeni-iphone-15-smartfonlarini-resmi-olaraq-teqdim-edir_1009909.html"
    },
    {
        "title": "Bədəndəki iltihabdan qurtulmağın SADƏ yolları",
        "category": "Səhiyyə",
        "content": "Bədəndəki iltihab infeksiya, zədə və toksinlərdən qorunmaq üçün təbii bir reaksiyadır. Bununla belə, xroniki və ya həddindən artıq iltihab diabet, ürək xəstəliyi və otoimmün xəstəliklər də daxil olmaqla sağlamlıq problemlərinə səbəb ola bilər. İltihabdan təbii şəkildə xilas olmaq son dərəcə vacibdir.\nMütəxəssislər orqanizmdəki iltihabdan qurtulmağın yeddi təbii yolunu sadalayıb.\nİltihab əleyhinə pəhriz\nPəhrizinizə yağlı balıq, kətan toxumu və qoz kimi Omeqa-3 yağ turşuları ilə zəngin qidaları daxil edin. Bədəndə iltihabı azaltmağa kömək edirlər.\nAntioksidantlarla zəngin qidalar\nİltihabla mübarizə aparan antioksidanlarla zəngin olan giləmeyvə və yarpaqlı göyərti kimi meyvə və tərəvəzləri yeyin.\nİşlənmiş qidaların qəbulunu məhdudlaşdırın\nTərkibində yüksək zərif şəkərlər, qeyri-sağlam yağlar və əlavələr olan işlənmiş qidalar iltihaba səbəb ola bilər. Ona görə də belə məhsulları qida rasionunuzdan çıxarın.\nDaimi idman\nİmmunitet sisteminizi tənzimləmək və ümumi sağlamlığınızı yaxşılaşdırmaq üçün aerobik məşq, güc təlimi və ya yoqa kimi müntəzəm fiziki fəaliyyətlə məşğul olun.\nStressin idarə edilməsi\nMeditasiya və dərin nəfəs məşqləri kimi stressi azaltma üsullarını tətbiq edin. Çünki xroniki stress iltihaba kömək edə bilər.\nKifayət qədər yatın\nHər gecə 7-9 saat yatmağa çalışın. Çünki zəif və qeyri-kafi yuxu iltihaba gətirib çıxarır.\nÇəkinin tənzimlənməsi\nBalanslaşdırılmış pəhriz və müntəzəm məşqlə sağlam çəkini qoruyun, çünki artıq yağ toxuması iltihablı maddələr yarada bilər.\nİltihabı azaltmaq fərdi yanaşma tələb edir. Bəzi insanlar dərmanlar və ya müəyyən pəhriz dəyişikliklərinə yönəlir.\nXroniki iltihab müxtəlif xroniki xəstəliklərə səbəb ola biləcəyi və ümumi rifahınıza təsir göstərə biləcəyi üçün iltihabın effektiv müalicəsi ilə bağlı tövsiyələr üçün həkiminizlə məsləhətləşməyiniz tövsiyə olunur./Lent.az",
        "views": "802",
        "date": "29.09.2023 16:00",
        "link": "https://musavat.com/news/bedendeki-iltihabdan-qurtulmagin-sade-yollari_1009897.html"
    },
    {
        "title": "Azərbaycan tərəfindən saxlanılan erməni “general”ın DOSYESİ   ",
        "category": "Siyasət",
        "content": "    Xəbər verdiyimiz kimi Ermənistanın Azərbaycanın Qarabağ bölgəsindəki işğalçı qüvvələrinin keçmiş komandanı Levon Mnatsakanyan Azərbaycanın hüquq-mühafizə orqanları tərəfindən saxlanılıb.\nMusavat.com Levon Mnatsakanyanın dosyesini təqdim edir:\nLevon Mnatsakanyan 1965-ci il sentyabrın 14-də Xankəndidə anadan olub.\n1983-1985-ci illərdə SSRİ Silahlı Qüvvələrində (Belarus Hərbi Dairəsi) xidmət edib.\n1989-cu ildə İrəvan Politexnik İnstitutunu bitirib.\n1992-1994-cü illərdə motoatıcı bölmənin komandirinin müavini, hərbi hissənin artilleriya batalyonunun komandiri, artilleriya rəisi və artilleriya briqadasının komandiri vəzifələrini tutaraq, döyüş əməliyyatlarında iştirak edib.\n2003-cü ildə ona “general-mayor” hərbi rütbəsi verilib.\n2005-ci ildə Rusiya Federasiyası Silahlı Qüvvələri Baş Qərargahının Hərbi Akademiyasını bitirib.\n2005-ci ildə Rusiya Federasiyası Silahlı Qüvvələri Baş Qərargahının Hərbi Akademiyasını bitirib, bundan sonra DQR Müdafiə Ordusu komandirinin müavini (2005-2007), DQR Müdafiə Baş Qərargah rəisi vəzifələrində çalışıb. Ordu  komandirin ikinci müavini (2007-2012) olub.\n2012-2015-ci illərdə - Ermənistan Respublikası Silahlı Qüvvələrinin Baş Qərargah rəisinin müavini kimi çalışıb.\n3 sentyabr 2014-cü ildə ona general-leytenant hərbi rütbəsi verilib.\n2015-ci il iyunun 15-də qondarma rejimin “müdafiə naziri” – “Müdafiə ordusunun” komandanı təyin edilib. \n  Nigar HƏSƏNLİ,\nMusavat.com",
        "views": "2242",
        "date": "29.09.2023 15:56",
        "link": "https://musavat.com/news/azerbaycan-terefinden-saxlanilan-ermeni-general-in-dosyesi_1009906.html"
    },
    {
        "title": "Laçında saxlanılan Xocalı qatili Qaramyanın ŞOK DOSYESİ",
        "category": "Qarabağ xəbərləri",
        "content": "Xəbər verdiyimiz kimi, qondarma rejimin “təhlükəsizlik şurasının” keçmiş katibi Arşavir Qaramyan hüquq-mühafizə orqanlarımız tərəfindən saxlanılıb. Bu barədə teleqram kanallarında məlumat yayılıb.\nMusavat.com Arşavir Qaramyanın dosyesini təqdim edir.\nArşavir Surenoviç Qaramyan 22 iyul 1965-ci ildə Xocalı rayonunun Qarabulaq kəndində anadan olub. 1984-1987-ci illərdə SSRİ Hərbi Dəniz Qüvvələrində (Sakit Okean) xidmət edib. 1988-1989-cu illərdə tələbə hərəkatında fəal iştirak edib.\n1989-cu ildə İrəvan İnstitutunun Mühasibat-iqtisad fakültəsinin qiyabi şöbəsinə keçib, sonra doğma kəndinə qayıdıb və 1991-ci ilə qədər Qarabulaq kolxozunda baş iqtisadçı vəzifəsində çalışıb.\nQarabağ müharibəsində fəal iştirak edib. 1990-cı ildə Qarabulaqda “Arşo batalyonu” kimi tanınan könüllü dəstə yaradıb. 8 nəfərlik bölmə əsasən ov tüfəngləri və əldəqayırma silahlarla silahlanmışdı. “İşin mahiyyəti” Amaras vadisində və Daşaltı kəndi yaxınlığında döyüş növbəsini yerinə yetirmək idi. 1991-ci ilin dekabrında dəstə Amaras monastırının yaxınlığındakı Divanalılar kəndinə hücumda iştirak edib və tədricən döyüşçülər toplamağa başlayıb.\n1992-ci ilin yanvar-sentyabr aylarında Qarabulaq və ətraf kəndlərin ayrı-ayrı rotaları əsasında yaradılmış taqım komandiri, 1992-1996-cı illərdə isə müdafiə ordusunun Əsgəran müdafiə rayonunun 35-ci motoatıcı batalyonunun (MOA) komandiri olub.\nŞuşaya hücumdan sonra Qaramyanın batalyonu Zarıslı kəndi yaxınlığında və Laçın istiqamətində əlverişli mövqelər tutub. Mayın 17-dək Jirayr Sefelyanın dəstəsini və Daşaltı rotasını əvəz edən Qaramyanın bölməsi Zarıslının mövqelərində qalır. Mayın 17-də yeni tapşırıq gəlir - Turşsu yaxınlığındakı “Teleqüllə” kimi tanınan yüksəkliyi ələ keçirmək və erməni qoşunlarının Laçına doğru daha da irəliləməsi üçün dəhliz açmaq.\nArşavir Qaramyan 1991-1994-cü illərdə Xocavənd, Şuşa, Laçın, Əsgəran, Ağdərə, Ağdam, Kəlbəcər və Füzuli rayonları uğrunda müdafiə və hücum döyüşlərində iştirak edib. 1996-1997-ci illərdə “dqr” Şuşa rayon icra başçısı vəzifəsində işləyib.\n1997-1999-cu illərdə “dqr” Əsgəran müdafiə ordusunun komandiri, 1999-2000-ci illərdə “dqr” daxili işlər nazirinin müavini, 2000-2004-cü illərdə daxili işlər nazirinin birinci müavini vəzifələrində çalışıb. 2004-2007-ci illərdə - “dqr” polis rəisinin birinci müavini, 2007-ci il oktyabrın 1-də “dqr” polis idarəsinin rəisi təyin edilib.\n2007-ci il dekabrın 19-da “dqr” Milli Məclisinin qərarı ilə o, 2013-cü il dekabrın 26-da isə yenidən “dqr”in baş prokuroru vəzifəsinə təyin edilib. 2014-cü il oktyabrın 29-da “dqr” prezidentinin fərmanı ilə o, “dqr” Milli Təhlükəsizlik Xidmətinin direktoru təyin edilib. 2018-ci ilin iyununda “dqr” prezidentinin fərmanı ilə o, “dqr” prezidentinin xüsusi tapşırıqlar üzrə xüsusi nümayəndəsi vəzifəsinə təyin edilib. 2019-cu il iyunun 26-da “dqr” prezidentinin fərmanı ilə o, “dqr” Təhlükəsizlik Şurasının katibi təyin edilib.\n2020-ci il mayın 18-də “dqr” prezidenti Bako Saakyan öz bəyanatına uyğun olaraq Arşavir Qaramyanın “dqr” Təhlükəsizlik Şurasının katibi vəzifəsindən azad edilməsi haqqında sərəncam imzalayıb. 30 sentyabr 2020-ci il tarixində Azərbaycan mətbuatında İkinci Qarabağ müharibəsi zamanı Qaramyanın öldürülməsi ilə bağlı məlumatlar dərc olundu, lakin Qaramyan öz feysbuk səhifəsində bunu təkzib etdi.\nArşavir Qaramyan 1992-ci il fevralın 26-da Xocalıda azərbaycanlılara qarşı törədilmiş soyqırımın iştirakçısı və təşkilatçılarından biri olub.\nMusavat.com",
        "views": "4526",
        "date": "29.09.2023 15:56",
        "link": "https://musavat.com/news/lacinda-saxlanilan-xocali-qatili-qaramyanin-sok-dosyesi_1009904.html"
    },
    {
        "title": "Prezidentdən SƏRT XƏBƏRDARLIQ: \"Səbrimizlə oynamayın!\"",
        "category": "Ölkə",
        "content": "Sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı Prezident İlham Əliyev sentyabrın 20-də Qarabağda həyata keçirilən xüsusi əməliyyatdan danışıb, ölkəmizin bu əməliyyatda niyyətinin nə olduğunu açıqlayıb.\nMusavat.com xəbər verir ki, dövlətimizin başçısı həm də bu gün Azərbaycana qarşı qəbuledilməz planları olan tərəflərə də mesaj verib: “Bizim səbrimizlə oynamasınlar. Biz səbirliyik, ancaq qətiyyətliyik. Biz haqlı olduğumuzu sübut edə bilirik və edirik. Ona görə yox ki, bizim gücümüz var, çünki haqq-ədalət bizim tərəfimizdədir”.",
        "views": "1354",
        "date": "29.09.2023 15:55",
        "link": "https://musavat.com/news/prezidentden-sert-xeberdarliq-sebrimizle-oynamayin_1009907.html"
    },
    {
        "title": "Bu mənzillər görənləri heyran edir - \"City Garden Narimanov\"",
        "category": "Ölkə",
        "content": "“City Garden Narimanov”da sakinlərə zövqlə dizayn edilmiş, tam təmirli mənzillər təqdim edilir. Təmirində yalnız Avropa brendlərindən istifadə olunmuş mənzillər premium həyat standartlarına tam olaraq cavab verir. Bu brendlərin hər biri ekoloji cəhətdən təmizdir və insan sağlamlığına zərərsizdir.\nYaşayış kompleksinin elliptik quruluşu sayəsində binalar biri-birinin önünü kəsmir, beləliklə bütün mənzillərə günəş şüası düşür. Bu da mənzilinizdə təbii və estetik atmosfer yaradır. Təmir materiallarının məsaməli olması da mənzilinizin yüksək səviyyədə havalanmasını təmin edəcək.\nTəmirdə istifadə edilən bəzi Avropa brendləri aşağıdakılardır:\nGrohe hamam aksesuarları.\nQlobal bazarda Grohe keyfiyyət baxımından aparıcı şirkətlərdəndir və bir sıra üstünlüklər təqdim edir. Bununla da alman brendi Grohe hamam aksesuarları uzun illər sizə xidmət edəcək.  \nGewiss elektrik açarları və aksesuarları.\nİtaliya şirkəti Gewiss üslub, innovasiya və etibarlılığın unikal birləşməsinə görə digər brendlərdən seçilir. Klassik, müasir və ya minimalist üsluba üstünlük verməyinizdən asılı olmayaraq, Gewiss estetik seçimlərinizə uyğun müxtəlif dizaynlara malikdir və davamlı istifadəyə yararlıdır.\nPrysmian yanmayan kabellər.\nİtaliyan şirkəti Prysmian Group kabel sistemləri sənayesində qlobal liderlərdəndir. Prysmian yanmayan kabellər sayəsində mənzilinizin yanğın təhlükəsizliyi daha yüksək səviyyədə təmin ediləcək. Qısa qapanmaya qarşı davamlı olan bu kabellər yandıqda belə insan sağlamlığı üçün təhlükə törətmir.\nİllik 6%-dən başlayan, 20 ilədək ipoteka krediti ilə premium mənzilə sahib olmaq imkanı “City Garden Narimanov”da.\nƏtraflı məlumat: *1544 və ya 050 293 10 10\nwww.kristalabsheron.az",
        "views": "1280",
        "date": "29.09.2023 15:48",
        "link": "https://musavat.com/news/bu-menziller-gorenleri-heyran-edir-city-garden-narimanov_1009905.html"
    },
    {
        "title": "Bakı həbsxanasında ÖLÜM",
        "category": "Hadisə",
        "content": "Bakıda daha bir məhkum ölüb.\nHadisə Penitensiar Xidmətin paytaxtdakı cəzaçəkmə müəssisələrindən birində qeydə alınıb.\nOrada saxlanılan Hüseyn Eldar oğlu Əsgərov vəfat edib.\nOnun xəstəlikdən öldüyü bildirilir.//Lent.az",
        "views": "614",
        "date": "29.09.2023 15:47",
        "link": "https://musavat.com/news/baki-hebsxanasinda-olum_1009894.html"
    },
    {
        "title": "İqor Korotçenkodan Paşinyanla bağlı İLGİNC İDDİA",
        "category": "Region",
        "content": "“Paşinyan siyasi “həyatda qalma” möcüzəsini nümayiş etdirməkdə davam edir”.\nMusavat.com “Caucasian Bureau” kanalına istinadən xəbər verir ki, bu sözlərin müəllifi Xəzər Strateji Araşdırmalar İnstitutunun baş direktoru, politoloq İqor Korotçenkodur.\n““Miatsum” layihəsinin iflası və Qarabağdakı xunta rejiminin tamamilə ləğvi ilə bağlı İrəvanda etirazlara baxmayaraq, Nikol Paşinyan öz kreslosunda qalıb. 2020-ci ildə İkinci Qarabağ müharibəsində Ermənistanın məğlubiyyətindən sonra da eyni vəziyyət var idi. Gördüyüm risklər arasında Ermənistan baş nazirinin sui-qəsd nəticəsində fiziki olaraq məhv edilməsi ehtimalı da var. Ermənistandakı müəyyən revanşist qüvvələr buna cəhd edə bilərlər. 1999-cu ilin oktyabrında Ermənistan parlamentində baş vermiş qırğını yada salmaq olar. Amma biz görürük ki, Ermənistanda belə planlar quran bir neçə nəfər artıq həbs olunub”, - deyə Korotçenko bildirib.\nMusavat.com",
        "views": "2621",
        "date": "29.09.2023 15:37",
        "link": "https://musavat.com/news/iqor-korotcenkodan-pasinyanla-bagli-ilginc-iddia_1009898.html"
    },
    {
        "title": "Oktyabr ayının hava proqnozu AÇIQLANDI",
        "category": "Ölkə",
        "content": "Oktyabr ayında havanın orta aylıq temperaturunun iqlim normasına yaxın olacağı gözlənilir.\nMilli Hidrometeorologiya Xidmətindən Musavat.com-a verilən məlumata görə, aylıq yağıntının miqdarı əsasən iqlim normasına yaxın, bəzi ərazilərdə isə normadan bir qədər çox olacağı ehtimal olunur.\nBirinci ongünlüyün birinci yarısında ölkə ərazisində hava şəraitinin qeyri-sabit, arabir yağıntılı olacağı gözlənilir. Mülayim şimal-qərb küləyi üstünlük təşkil edəcək.\nBakıda və Abşeron yarımadasında havanın orta aylıq temperaturunun 15-17 dərəcə isti olacağı gözlənilir ki, bu da iqlim normasına yaxındır. Gecələr havanın temperaturu 13-18 dərəcə isti, gündüzlər 18-23 dərəcə isti, ayın ilk günlərində 25-27 dərəcə isti olacağı gözlənilir. Aylıq yağıntının miqdarının iqlim normasına yaxın olacağı gözlənilir (norma 26-40 mm).\nNaxçıvan şəhəri, Culfa, Ordubad, Sədərək, Şahbuz və Şərur rayonlarındahavanın orta aylıq temperaturunun 13-16 dərəcə isti gözlənilir ki, bu da iqlim norması daxilindədir. Gecələr havanın temperaturu 9-14 dərəcə isti, gündüzlər 18-23 dərəcə isti, bəzi günlərdə 25-27 dərəcə isti olacağı gözlənilir. Aylıq yağıntının miqdarının iqlim normasına yaxın olacağı gözlənilir (norma 19-32 mm).\nXankəndi, Şuşa, Goranboy, Xocalı, Xocavənd, Ağdam, həmçinin Daşkəsən-Gədəbəy rayonlarında havanın orta aylıq temperaturunun 9-12 dərəcə isti gözlənilir ki, bu da iqlim normasına yaxındır. Gecələr havanın temperaturu 3-8 dərəcə isti, ayın ikinci yarısında bəzi günlərdə 0-3 dərəcə şaxta, gündüzlər 8-13 dərəcə isti, bəzi günlərdə 15-20 dərəcə isti olacağı gözlənilir. Aylıq yağıntının miqdarının iqlim normasına yaxın, bəzi yerlərdə isə bir qədər çox olacağı gözlənilir (norma 47-56 mm).\nŞərqi Zəngəzur: Cəbrayıl, Kəlbəcər, Qubadlı, Laçın, Zəngilan rayonlarında havanın orta aylıq temperaturunun 9-12 dərəcə isti gözlənilir ki, bu da iqlim normasına yaxındır. Gecələr havanın temperaturu 3-8 dərəcə isti, bəzi günlərdə 1-5 dərəcə şaxta, gündüzlər 8-13 dərəcə isti, bəzi günlərdə 15-20 dərəcə isti olacağı gözlənilir. Aylıq yağıntının miqdarının iqlim normasına yaxın olacağı gözlənilir (norma 53-56 mm).\nQazax, Gəncə, Tərtər, Füzuli rayonlarında havanın orta aylıq temperaturunun 13-15 dərəcə isti olacağı gözlənilir ki, bu da iqlim norması daxilindədir. Gecələr havanın temperaturu 10-15 dərəcə isti, gündüzlər 17-22 dərəcə isti, bəzi günlərdə 25 dərəcəyədək isti olacağı gözlənilir. Aylıq yağıntının miqdarının iqlim normasına yaxın, bəzi yerlərdə isə bir qədər çox olacağı gözlənilir (norma 31-61 mm).\nBalakən, Zaqatala, Qax, Şəki, Oğuz, Qəbələ, İsmayıllı, Ağsu, Şamaxı, Siyəzən, Şabran, Xızı, Quba, Xaçmaz, Qusar rayonlarında havanın orta aylıq temperaturunun 11-14 dərəcə isti olacağı gözlənilir ki, bu da iqlim norması daxilindədir. Gecələr havanın temperaturu 8-13 dərəcə isti, bəzi günlərdə dağlarda 0-5 dərəcə şaxta, gündüzlər 13-18 dərəcə isti, ayın əvvəlində 23-26 dərəcə isti olacağı gözlənilir. Aylıq yağıntının miqdarının iqlim normasına yaxın, bəzi yerlərdə isə bir qədər çox olacağı gözlənilir (norma 33-126 mm).\nYevlax, Göyçay, Ağdaş, Kürdəmir, İmişli, Ağcabədi, Mingəçevir, Beyləqan, Sabirabad, Saatlı, Şirvan, Hacıqabul, Zərdab, Salyan, Neftçala rayonlarında havanın orta aylıq temperaturunun 15-17 dərəcə isti olacağı gözlənilir ki, bu da iqlim norması daxilindədir. Gecələr havanın temperaturu 12-17 dərəcə isti, gündüzlər 18-23 dərəcə isti, ayın əvvəlində 25-29 dərəcə isti olacağı gözlənilir. Aylıq yağıntının miqdarının iqlim normasına yaxın, bəzi yerlərdə isə bir qədər çox olacağı gözlənilir (norma 31-46 mm).\nMasallı, Yardımlı, Lerik, Lənkəran, Biləsuvar, Astara, Cəlilabad rayonlarında havanın orta aylıq temperaturunun 12-16 dərəcə isti olacağı gözlənilir ki, bu da iqlim normasına yaxındır. Gecələr havanın temperaturu 10-15 dərəcə isti, gündüzlər 18-23 dərəcə isti, ayın əvvəlində 25-28 dərəcə isti olacağı gözlənilir. Aylıq yağıntının miqdarının iqlim normasına yaxın olacağı gözlənilir (norma 96-274 mm).",
        "views": "916",
        "date": "29.09.2023 15:36",
        "link": "https://musavat.com/news/oktyabr-ayinin-hava-proqnozu-aciqlandi_1009903.html"
    },
    {
        "title": "Bakıda bu poliklinikada rentgen-müayinə fəaliyyəti dayandırıldı - RƏSMİ",
        "category": "Ölkə",
        "content": "Fövqəladə Hallar Nazirliyinin Nüvə və Radioloji Fəaliyyətin Tənzimlənməsi üzrə Dövlət Agentliyi səlahiyyətlərinə uyğun olaraq ölkə ərazisində nüvə və radioloji fəaliyyət sahəsində təhlükəsizliyin təmin edilməsi istiqamətində zəruri tədbirlərin görülməsini davam etdirir.\nFHN-dən Musavat.com-a verilən məlumata görə, bu çərçivədə, “Bakı Baş Səhiyyə Mərkəzi” Publik Hüquqi Şəxsin müraciəti əsasında Agentliyin əməkdaşları tərəfindən Bakı şəhəri, Xəzər rayonunda yerləşən 45 nömrəli şəhər poliklinikasında radiasiya təhlükəsizliyi ilə bağlı vəziyyətin qiymətləndirilməsi üçün bu tibb müəssisəsinə baxış keçirilib.\nBaxış zamanı poliklinikada mövcud vəziyyətin radiasiya təhlükəsizliyi tələblərinə cavab vermədiyi və “xüsusi icazə”nin alınmadığı nəzərə alınaraq, tibb müəssisəsinin balansında olan 1 ədəd rentgenoqrafiya və 1 ədəd portativ rentgen cihazının istismarının məhdudlaşdırılması barədə qərar qəbul olunub.",
        "views": "636",
        "date": "29.09.2023 15:35",
        "link": "https://musavat.com/news/bakida-bu-poliklinikada-rentgen-muayine-fealiyyeti-dayandirildi-resmi_1009893.html"
    },
    {
        "title": "Prezident: \"Biz Qarabağın erməni əhalisinin hüquqlarını təmin edəcəyik\"",
        "category": "Ölkə",
        "content": "\"Biz Qarabağın erməni əhalisinin hüquqlarını təmin edəcəyik. Artıq biz onlara bu məsələ, reinteqrasiya ilə bağlı, onların hüquqlarına dair öz baxışımızı təqdim etmişik\".\nMusavat.com xəbər verir ki, bu sözləri Azərbaycan Prezidenti İlham Əliyev sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı deyib.\n“Dini, təhsil, mədəni, bələdiyyə hüquqları (Qarabağ ermənilərinin – red.) - bütün bu məsələlər beynəlxalq konvensiyalara uyğun olaraq həll ediləcək. Bunlar Azərbaycanın iştirakçısı olduğu bütün konvensiyalara, bizim Konstitusiyamıza və beynəlxalq öhdəliklərimizə uyğun həyata keçiriləcək”, - deyə dövlətimizin başçısı vurğulayıb.",
        "views": "278",
        "date": "29.09.2023 15:33",
        "link": "https://musavat.com/news/prezident-biz-qarabagin-ermeni-ehalisinin-huquqlarini-temin-edeceyik_1009901.html"
    },
    {
        "title": "İlham Əliyevin Zəngilanda çıxışı - VİDEO",
        "category": "Son xəbər",
        "content": "Azərbaycan Prezidenti İlham Əliyev sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxış edib.\nMusavat.com həmin çıxışı təqdim edir:\n ",
        "views": "1660",
        "date": "29.09.2023 15:31",
        "link": "https://musavat.com/news/ilham-eliyevin-zengilanda-cixisi-video_1009900.html"
    },
    {
        "title": "Hikmət Hacıyev: \"Azərbaycan Cənubi Qafqazda sülh və sabitliyə sadiqdir\"",
        "category": "Ölkə",
        "content": "Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev bu həftə Brüsseldə mətbuat konfransı keçirib.\nMusavat.com \"Report\"a istinadən xəbər verir ki, o, rəsmi Bakının Cənubi Qafqazda sülh və sabitliyə sadiq olduğunu bildirib.\nO qeyd edib ki, regionda sülhün təmin olunması üçün diplomatiya və əməkdaşlıq vacibdir. Prezidentin köməkçisi konfrans iştirakçılarına Azərbaycanın ötən 30 il ərzində Qarabağ münaqişəsinin sülh yolu ilə həllinin tərəfdarı olduğunu və bu məqsədə nail olmaq üçün beynəlxalq tərəfdaşlarla konstruktiv dialoq apardığını xatırladıb.\nRəsmi Bakının avropalı tərəfdaşlarla əməkdaşlığından da söz açan H.Hacıyev Azərbaycanın bu əməkdaşlığı genişləndirilməsi prosesinə sadiq qaldığına da söyləyib:\n“Avropa İttifaqının (Aİ) Cənubi Qafqazda böyük maraqları var və Aİ-yə regionda sabitliyin və iqtisadi inkişafın təşviqində mühüm oyunçu kimi baxır. Azərbaycan Aİ ilə xüsusilə enerji təhlükəsizliyi və nəqliyyat sahələrində əlaqələri inkişaf etdirməkdə mühüm yol qət edib”.\nPrezidentin köməkçisi regiondakı humanitar məsələlərə də diqqət çəkib.\n“Azərbaycan Ermənistan işğalından azad edilmiş ərazilərə azərbaycanlı məcburi köçkünlərin qaytarılması və mədəni irs olan obyektlərin bərpası kimi məsələlərin həlli üçün beynəlxalq təşkilatlar və tərəfdaşlarla işləməyə hazırdır. Bu yanaşma regionda sülh və yenidənqurmaya yönələn qərarlılığı nümayiş etdirir”, - deyə o əlavə edib.\nMətbuat konfransında iqtisadi inkişaf məsələlərinə də toxunulub. H.Hacıyev regional əlaqə, ticarət və investisiyaların rolunu vurğulayaraq Azərbaycanın Cənubi Qafqaza iqtisadi mərkəz kimi baxmasından danışıb: “Azərbaycanın Bakı-Tbilisi-Qars dəmir yolu kimi nəqliyyat infrastrukturuna dair iddialı planları onun bütün regionun iqtisadi çiçəklənməsinə diqqətini göstərir”.\nPrezident köməkçisi son olaraq Cənubi Qafqazda sabit təhlükəsizlik mühitinin vacibliyindən danışıb: “Azərbaycan öz təhlükəsizliyini gücləndirmək üçün addımlar atmaqla yanaşı, geniş regional təhlükəsizliyi də müdafiə edir. Regional təhlükəsizlik isə maraqlı tərəflərin əməkdaşlığını tələb edir. Sülhə sadiqlik, avropalı tərəfdaşlarla əməkdaşlıq, humanitar problemlərin həlli, iqtisadi inkişafın təşviqi və regional təhlükəsizliyin təmin edilməsi Azərbaycanın region üçün strategiyasının mühüm elementləridir. Azərbaycan Cənubi Qafqazın gələcəyinin formalaşmasında fəal rol oynamağa davam edir. Ölkəmizin sülh və əməkdaşlığa sadiqliyi hamı üçün daha sabit və çiçəklənən region vəd edir”.",
        "views": "158",
        "date": "29.09.2023 15:28",
        "link": "https://musavat.com/news/hikmet-haciyev-azerbaycan-cenubi-qafqazda-sulh-ve-sabitliye-sadiqdir_1009899.html"
    },
    {
        "title": "Kreml: “Ermənistan və Azərbaycan arasında sülh müqaviləsi məsələsi aktual olaraq qalır”",
        "category": "Dünya",
        "content": "“Ermənistan və Azərbaycan arasında sülh müqaviləsi məsələsi aktual olaraq qalır”.\n“Report” xəbər verir ki, bunu Kremlin sözçüsü Dmitri Peskov deyib.\nO bildirib ki, nəqliyyat kommunikasiyalarının açılması Rusiya, Azərbaycan və Ermənistan üçün vacibdir: “Moskva bu işin davam edəcəyinə ümid bəsləyir”.\nD.Peskovun sözlərinə görə, Qarabağdakı Rusiya sülhməramlılarının işi bundan sonra Azərbaycanla müzakirə olunacaq.",
        "views": "232",
        "date": "29.09.2023 15:26",
        "link": "https://musavat.com/news/kreml-ermenistan-ve-azerbaycan-arasinda-sulh-muqavilesi-meselesi-aktual-olaraq-qalir_1009892.html"
    },
    {
        "title": "Sərsəng su anbarı nəzarətimizdədir - RƏSMİ",
        "category": "Son xəbər",
        "content": "Azərbaycan Dövlət Su Ehtiyatları Agentliyinin əməkdaşları artıq Sərsəng su anbarına nəzarət edir.\nMusavat.com xəbər verir ki, bu barədə Agentlik məlumat yayıb.\nXatırladaq ki, ordumuzun şanlı qələbəsindən sonra su anbarı nəzarətimizə keçib.\n1976-cı ildə Tərtərçayın üzərində tikilmiş Sərsəng su anbarının ümumi həcmi 565 milyon kubmetr, faydalı həcmi 500 milyon kubmetrdir. Su anbarının su güzgüsünün sahəsi 1346 hektar, sahil xəttinin uzunluğu - 50,25 km-dir.\nSərsəng su anbarında toplanan su ilə Tərtər, Ağdərə, Ağdam, Ağcabədi, Yevlax, Bərdə, Goranboy rayonlarının ümumilikdə 95 min hektar əkin sahəsi suvarma suyu ilə təmin olunacaq.",
        "views": "2484",
        "date": "29.09.2023 15:24",
        "link": "https://musavat.com/news/serseng-su-anbari-nezaretimizdedir-resmi_1009896.html"
    },
    {
        "title": "Ermənistan Rusiyaya belə MEYDAN OXUYUR",
        "category": "Son xəbər",
        "content": "Ermənistanın müdafiə naziri Suren Papikyan MDB ölkələrinin Müdafiə Nazirləri Şurasının Tulada keçirilən iclasında iştirak etmir.\nMusavat.com erməni mediasına istinadən xəbər verir ki, Ermənistan Müdafiə Nazirliyinin rəsmi nümayəndəsi Aram Torosyan bu barədə rəsmi məlumat yayıb.\nMaraqlıdır ki, Rusiya Federasiyasının Müdafiə Nazirliyi bu gün MDB ölkələrinin Müdafiə Nazirləri Şurasının iclasında Ermənistan Müdafiə Nazirliyinin nümayəndə heyətinin də iştirak etdiyi barədə məlumat yaymışdı.\nMusavat.com",
        "views": "1433",
        "date": "29.09.2023 15:19",
        "link": "https://musavat.com/news/ermenistan-rusiyaya-bele-meydan-oxuyur_1009889.html"
    },
    {
        "title": "Ağstafada ŞOK OLAY: Yeniyetmələr qız üstündə dava etdilər və sonra...",
        "category": "Kriminal",
        "content": "Ağstafa rayonunda 2006-cı il təvəllüdlü Nizami tanışı Hüseyni (adlar şərti verilib – red.) bıçaqlayıb.\nHadisə 24 oktyabr 2021-ci ildə Ağstafa rayonunun kəndlərindən birində baş verib.\nNizami nənəsinə məxsus evin qarşısında 2005-ci il təvəllüdlü Hüseynə bıçaqla xəsarət yetirib. İstintaq orqanı tərəfindən Nizaminin barəsində Cinayət Məcəlləsinin 126.1-ci (qəsdən sağlamlığa ağır xəsarət yetirmə) maddəsi ilə ittiham elan edilib.\nCinayət işi üzrə təqsirləndirilən şəxs qismində ifadə verən Nizami ona elan olunmuş ittiham üzrə özünü təqsirli bilib. O bildirib ki, Ağstafa rayonunda qeydiyyatda olsa da, Bakının Binəqədi qəsəbəsində kirayədə yaşayır: “Binəqədi rayonunda tam orta məktəbin şagirdi olmuşam. Hüseyni 2020-ci ilin yay aylarında kənddə olan zaman tanımışam. Həmin vaxtdan sonra onunla münasibətlərim yaranıb. Kənd sakini Leyla adlı qızı 6 ildir tanıyıram. Bir neçə il bundan əvvəl Leylaya qarşı sevgi münasibətim yarandı. Mən kəndə gələndə hərdən Leylanı görəndə onunla danışırdım”.\nTəqsirləndirilən şəxs qeyd edib ki, Nizami Leyla adlı qızı sevdiyinə görə 2019-cu ilin yay ayında onuna sözlə mübahisə edib, lakin həmin vaxt aralarında dava-dalaş olmayıb: “Hadisədən təxminən 1 həftə əvvəl Binəqədi qəsəbəsində kirayədə yaşadığım küçədə hasara ağ rəngli boya ilə “Leyla” adının yazıldığını gördüm. Yazının yanında şəkil çəkdirib mobil nörəmlə qeydiyyatdan keçdiyim vatsap proqramının səhifəsində paylaşdım. Hüseyn məndən vatsapda həmin şəklin nə olduğunu soruşdu. Şəkli Bakı şəhərində olan zaman çəkdirdiyimi dedim. Hüseyn daha mənə heç nə yazmadı”.\nTəqsirləndirilən şəxs bildirib ki, 22 oktaybr 2021-ci ildə Ağstafa rayon hərbi komissarlığında qeydiyyata düşmək üçün kəndə gəlib:\n“Lakin sənədlərim düzəlmədiyi üçün iş bir qədər uzandı. Oktyabrın 24-də saat 18 radələrində nənəmin evindən çıxdım, yaxınlıqda olan bulaqdan su götürməyə getdim. Evdən çıxanda Hüseyn və Elmarın nənəmin evinə tərəf gəldiyini gördüm. Məni çağırdıqda onların yanına getdim. Məndən soruşdular ki, vatsapda paylaşdığım “Leyla” adı olan şəkil nədir? Cavab verdim ki, Bakı şəhərində çəkdirdiyim adi bir şəkildir. Onlar söyüş söyməyə başladılar. Qonşumuz Qəmər adllı qadın evdən çıxdı, bizim dalaşmamağımızı dedi.\nUşaqlara oradan uzaqlaşaraq söhbət etməyi məsləhət gördüm. Yaxınlıqda olan bulağa gəldik. Oraya çatdıqda Hüseynlə Elmar şəklə görə yenə mübahisə etməyə başladılar. Onlara Leylanı sevdiyim zaman şəkli çəkdirdiyimi dedim. Hüseyn mənə Leyladan uzaq durmağımı, onu sevməməyimi bildirdi. Mən isə artıq Leylanı sevmədiyimi dedim”.\nNizaminin sözlərinə görə, Hüseyn Leylanı sevənin barəsində nalayiq söyüşlər söyüb: “Mən əlimlə Hüseyni sinəsindən itələdim. O, yumruqla alnımın sağ tərəfinə vurdu. Mən də yumruqla 4-5 dəfə Hüseyinin başına vurdum. Hüseyn yumruqla sol gözümə vurdu və anamın ünvanına nalayiq söyüş söydü. Mən də söyüşü ona qaytardım. Bundan sonra Hüseyn və Elmar üstümə tərəf gəldilər.\nŞalvarımın sağ arxa cibində olan qatlanan, düymə ilə açılan bıçağı çıxardaraq sağ əlimə götürdüm. Bıçaqla bir neçə dəfə sol yanı mənə tərəf olan Hüseynin kürək nahiyəsinə vurdum, sonra ondan aralandım. Hüseyn isə bir neçə metr arxaya getdi. Əli ilə yoxlayanda kürəyinin qanadığını bildi.\nElmar yanıma gəldi və Hüseyni bıçaqla vurub-vurmadığımı soruşdu. Mən də vurduğumu dedim”.\nTəqsirləndirilən şəxs qeyd edib ki, bıçağı qatlayaraq əynində olan şalvarın sağ yan cibinə qoyub: “Nənəmin evinə getdim, hamamda üzümə su vurdum. Bıçağı su qızdırılan çənin üstünə qoydum. Sonra evdə sol gözümə buz qoydum.\nBir neçə dəqiqə sonra atam yanıma gəldi. Məndən nə baş verdiyini soruşdu. Hüseynlə dalaşdığımı dedim. Evdən çıxıb kəndin kənarına getdim. Bir neçə saat sonra atam zəng vurdu və polislərin məni axtardığını, gəlməli olduğumu dedi. Mən isə kəndin mərkəzinə tərəf getdim. Atamın əmisi oğlu Əli və polis əməkdaşları ilə görüşdüm. Oradan da Ağstafa rayon polis şöbəsinə gəldik”.\nİş üzrə zərərçəkmiş Hüseynin sözlərinə görə, oktyabrın 23-də “İnstaqram” sosial şəbəkəsindən ona SMS gəlib: “SMS-i oxuyanda dostumun bacısı olduğunu gördüm. Mən inanmayıb araşdırdım və məlum oldu ki, dostumun bacısı adı ilə mənə SMS yazan Nizamidir. Nizaminin kənddə olduğunu bildim və onunla bu barədə söhbət etmək qərarına gəldim”.\nZərərçəkmiş qeyd edib ki, oktyabrın 24-də, saat 18 radələrində dostu Elmar onun yaşadığı evə gəlib: “Elmara Nizaminin etdiyi hərəkətləri danışdım. Elmar Nizaminin ona da yazdığını dedi. Qərara gəldik ki, Nizami görüşüb bu barədə söhbət edək. Buna görə də Nizaminin yaşadığı evə getdik, onu evdən çağırdıq. Bir az kənarda söhbət etməyi, onunla işimiz olduğunu dedik. Birlikdə kənddə kənar yerə getdik. Orada iradımızı bildirdik. Nizami əvvəlcə etiraf etmədi.\nBundan sonra “SMS yazana söyüş söyüm?” dedim. Nizami də həmin söyüşləri mənim ünvanıma dedi. Ona görə aramızda mübahisə yarandı. Nizaminin sifət nahiyəsinə zərbə vurdum, əlbəyaxa olduq. Bu zaman kürəyimə ardıcıl olaraq bir neçə dəfə nə isə batdığını hiss etdim. Nizaminin əlində bıçaq olduğunu gördüm.\nAğrıdan aşağı çökdüm. Dostum Elmar Nizaminin məni bıçaqladığını dedi, mənə yaxınlaşıb köməklik etdi. Nizami isə çıxıb getdi”.\nBu cinayət işinə Gəncə Ağır Cinayətlər Məhkəməsində baxılıb. Məhkəmənin hökmü ilə Nizaminin barəsində Cinayət Məcəlləsinin 70-ci (şərti məhkum etmə) maddəsi tətbiq olunub.\nOna 2 il sınaq müddəti olmaqla 3 il şərti cəza verilib./Teleqraf.com",
        "views": "896",
        "date": "29.09.2023 15:16",
        "link": "https://musavat.com/news/agstafada-sok-olay-yeniyetmeler-qiz-ustunde-dava-etdiler-ve-sonra_1009890.html"
    },
    {
        "title": "Ukraynada deputatın bütün əmlakına həbs qoyulub",
        "category": "Dünya",
        "content": "Kiyevin Peçersk məhkəməsi dövlətə xəyanətdə ittiham olunan xalq deputatı Nestor Şufriçin bütün əmlakına həbs qoyub.\nMusavat.com xəbər verir ki, bu barədə Ukraynanın “Strana.ua” nəşrinə onun vəkili Aleksandr Tananakin məlumat verib.\nVəkil deyib ki, xalq deputatının axtarış zamanı evdən götürülən əmlakı da müsadirə olunub. Eyni zamanda, Tananakin qeyd edib ki, Şufriçin evində aparılan istintaq hərəkətləri zamanı aparılan bütün əşyalar ona məxsus deyil.\nŞufriç bundan əvvəl dövlətə xəyanətdə şübhəli bilinib. Həmin gün Kiyev məhkəməsi xalq deputatı barəsində girov təyin edilmədən həbs qətimkan tədbiri seçib. İstintaqın məlumatına görə, məmur Ukrayna Milli Təhlükəsizlik və Müdafiə Şurasının keçmiş katibi, istintaqa görə, FTX agenti olan Vladimir Sivkoviçlə sıx əməkdaşlıq edib və onun tapşırıqlarını yerinə yetirib.\nMusavat.com",
        "views": "517",
        "date": "29.09.2023 15:05",
        "link": "https://musavat.com/news/ukraynada-deputatin-butun-emlakina-hebs-qoyulub_1009885.html"
    },
    {
        "title": "Məhkəmə-hüquq şurasının iclasında hakimliyə namizədlərlə fərdi söhbətlər aparılıb",
        "category": "Ölkə",
        "content": "Yeni nəsil hakim korpusunun çevik komplektləşdirilməsi məqsədilə hakimliyə namizədlərin seçim prosesləri şəffaf və təkmilləşdirilmiş mərhələlər üzrə davam etməkdədir.\n\n2023-cü il sentyabrın 28-də İnam Kərimovun sədrliyi ilə Məhkəmə-Hüquq Şurasının növbəti iclası keçirilib.\n\nİclasda cari məsələlərə, o cümlədən Hakimlərin Seçki Komitəsinin müraciətinə baxılıb. Müsabiqəni uğurla başa vurmuş hakimliyə namizədlərlə fərdi söhbətlər aparılıb, onlara tövsiyələr verilib və yekunda birinci instansiya məhkəmələrinin hakimi vəzifələrinə təyin olunmaları üçün təkliflərin hazırlanması qərara alınıb.\n\nMəhkəmə-Hüquq Şurasının üzvləri çıxış edərək, böyük əksəriyyəti gənc nəsil hüquqşünaslardan ibarət olan həmin namizədlərin müxtəlif hüquq sahələrində çalışdıqlarını və gələcəkdə onların ədalət mühakiməsinin və məhkəmə sisteminin inkişafında öz töhvələrini verəcəklərinə əminliklərini bildiriblər.",
        "views": "300",
        "date": "29.09.2023 15:00",
        "link": "https://musavat.com/news/mehkeme-huquq-surasinin-iclasinda-hakimliye-namizedlerle-ferdi-sohbetler-aparilib_1009891.html"
    },
    {
        "title": "Qənirə Paşayevadan geriyə qalanlar - Bu mahnıların sözləri onun idi",
        "category": "Gündəm",
        "content": "Millət vəkili Qənirə Paşayeva dünyadan köçəndən sonra geridə qoyduqları, qələmə aldıqları ilə xatırlanır.\nMərhum həm jurnalist, həm də millət vəkili kimi gördüyü işləri ilə yadda qalıb. Q. Paşayevanın şeir yazmaq qabiliyyəti də var idi. O, bir çox mahnıların söz müəllifidir.\nMusavat.com “Qafqazinfo”ya istinadən həmin mahnıları təqdim edir:\nAygün Kazımova - “Ad günü”;\nElza Seyidcahan – “Həsrət nəğməsi”;\nFlora Kərimova — “Səni gözləyəcəm”;\nRöya Ayxan – “Nədən həyat?”;\nTünzalə Ağayeva – “Bir dünya istəyirəm”;\nTünzalə Ağayeva – “İstəyirəm”;\nElnur Məmmədov - “İkimizin yerinə”;\nNisə Qasımova - “Ana”;\nRəşad İlyasov - “Sənsizlik”;",
        "views": "1734",
        "date": "29.09.2023 14:57",
        "link": "https://musavat.com/news/qenire-pasayevadan-geriye-qalanlar-bu-mahnilarin-sozleri-onun-idi_1009882.html"
    },
    {
        "title": "Moskva-İrəvan müttəfiqliyinin qəmli sonluğu - “boşanma” asan olmayacaq!",
        "category": "Analitika",
        "content": "Rusiya-Ermənistan münasibətləri kritik nöqtəyə - partlayış həddinə yaxınlaşır. Söhbət təkcə Qarabağdakı məlum hadisələrdən sonra ən yüksək səviyyədə özünü göstərən söz duelindən, o sırada bir-birinin ünvanına həqarətli bəyanatlar verməkdən getmir. “Ayrılma” praktik müstəvidə də gerçəkləşməyə başlayıb.\nDünən Ermənistan parlamentinin Dövlət Hüquq Məsələləri Komissiyası Beynəlxalq Cinayət Məhkəməsinin (BCM) Roma Statutunu (Əsasnamə) yekdilliklə təsdiqləyərək ratifikasiya üçün parlamentə göndərib. Orada isə çoxluq hakim partiyaya məxsusdur. Keçən ilin dekabrında sənədi Nikol Paşinyan hökuməti təsdiqləmişdi.\nBu o deməkdir ki, Kremlin permanent xəbərdarlıqlarına və hədələrinə rəğmən, Ermənistan işi hədəflədiyi şəkildə yekunlaşdırmaqda israrlıdır. Yəni sənəd parlamentdə təsdiqlənəcək. Bununla da “strateji müttəfiq” Rusiyanın rəhbəri V.Putinin Ermənistana girişi de-yure bağlanmış olacaq. Çünki BCM-nin onun haqqında həbs qərarı var. O səbəbə Roma Statutuna qoşulan ölkələr Putrini dərhal saxlamağa borcludur...\nErmənistanın Moskvaya qarşı demarşı bununla da bitmir. Bu gün məlum olub ki, Ermənistanın müdafiə naziri Suren Papikyan MDB Müdafiə Nazirləri Şurasının iclasında iştirak etmək üçün Rusiyanın Tula şəhərinə getməkdən imtina edib. Xəbəri yerli media yayıb.\nBu, ilk belə insidentdir. İki gün öncə İrəvan həmçinin KTMT-də (“Rus NATO-su”) Ermənistanın boş qalan nümayəndəliyi yerinə yeni şəxsin təyinatından imtina etmişdi.\nYeri gəlmişkən, Ermənistan hökumətinin Tg kanalları ölkənin KTMT-dən çıxacağını və Rusiya hərbi bazasının tezliklə bağlanacağını anons edir. Bundan əlavə, bildirilir ki, İrəvan Ermənistan hazırkı çətin sosial durumu nəzərə alaraq, tədarükü hələ də başlamamış Rusiya silahlarına görə Moskvaya ödədiyi təxminən 400 milyon dolları geri almaq üçün Rusiyaya müraciət edib. Lakin Rusiya tərəfi silah tədarükü üzrə müqavilələrin hələ də ləğv olunmadığını əsas gətirərək, pulu qaytarmaqdan imtina edib.\n“Ermənistanın KTMT-yə üzvlüyü nəinki tam mənasızdır, hətta bizim təhlükəsizlik sistemini təhdid edir. Çünki o halda yeni silahlar almağımıza və digər ölkələrlə hərbi sahədə əməkdaşlığımıza mane olur. KTMT-dən çıxmaq indi imperativ və təcili ehtiyacdır. Etibarsız və məsuliyyətsiz “müttəfiqlər”dən mümkün qədər uzaq durmalıyıq”, - tg kanalları yazır.\nErmənilərin əminliyinə görə, Gümrüdəki Rusiya bazasının taleyi də artıq proqnozlaşdırılan xarakter almaqdadır: “Azərbaycanla münasibətlərin mümkün tənzimlənməsi halında Türkiyə ilə də münasibətlərin nizamlanması gözlənilir. Əgər bu ssenari reallaşarsa, o zaman diplomatik münasibətlərin qurulmasının ertəsi günü sözün əsl mənasında Moskvaya Rusiya hərbi bazasını çıxarmaq üçün konkret vaxt təyin oluna bilər”, - deyə erməni mənbələr qeyd edir...\nGerçəkdən də Azərbaycan və Türkiyə ilə siyasi-diplomatik, iqtisadi-ticari münasibətlər qaydaya düşəndən sonra Ermənistanda Rusiya hərbi bazasının varlığına hər hansı lüzum qalmayacaq. Onun ardınca Ermənistanın Türkiyə və İranla sərhədlərini də yəqin ki, rus hərbçiləri (FTX) deyil, ermənilərin özləri qoruyacaq.\nProseslərin bu cür yekunlaşması əlbəttə ki, Qərbin, özəlliklə ABŞ-ın da marağındadır. O zaman məntiqlə Vaşinqton İrəvanı Bakı və Ankara ilə sülh anlaşmaları imzalamağa daha güclü sövq etməlidir. Edəcəkmi?\nOla bilsin, belə sonluqdan Rusiya ilə yanaşı, İran da rahatsız olsun. O biri yandan, əgər Ermənistan İranla sərhədini ermənilərin özləri qoruyacaqsa, Tehran niyə təlaşlanmaldıır ki?\nBir şey dəqiqdir ki, satellit Ermənistanla Rusiya arasında siyasi “boşanma” asan olmayacaq. Ətlə dırnağı ayırmaq həmişə ağrılı olur. Gərək güclü “ağrıkəsici” tapasan. Bunu isə məhz Azərbaycanla Türkiyə təmin edə bilər. Keşkə, ermənilər bu dəfə də tarixi yanlışa yol verməyələr...\nZ.SƏFƏROĞLU",
        "views": "795",
        "date": "29.09.2023 14:55",
        "link": "https://musavat.com/news/moskva-irevan-muttefiqliyinin-qemli-sonlugu-bosanma-asan-olmayacaq_1009888.html"
    },
    {
        "title": "Mxitaryandan Bakıya “tələb” - Vardanyan üçün gələrmi?",
        "category": "Yazarlar",
        "content": "Ruben Vardanyanı “sülh tərəfdarı” hesab edən erməni futbolçuya bəzi xatırlatmalar...\nQarabağda baş verən tarixi hadisələr fonunda erməni futbolçu Henrix Mxitaryanın səsinin çıxmamasına doğrusu, bir az da təəccüblənmək olardı. “İkinci dövlət arzuları”nın puç olmasından, Ermənistan cəmiyyətinin psixoloji vəziyyətindən və dünya ermənizminə dəyən ağır zərbədən sonra əslində Mxitaryanın sözü də olmamalı idi.\nMxitaryan 2007-ci ildən oynadığı Ermənistan milli komandasından bu ilin martında gözlənilmədən ayrılandan sonra xeyli özünə yığışmışdı, erməniləri əvvəlki kimi fəal müdafiə etmirdi. Mxitaryan deyilənə görə, milli komandadan inciyib gedib.\nErmənistan milli komandasının uğursuz oyunlarında ən çox onu günahlandırmaqları Mxitaryanın xətrinə dəyib və bir daha komandaya qayıtmayıb. Əslində Mxitaryanın narazılığı 2020-ci ildən başlamışdı, bir ara millinin oyunlarını boykot da etdi. Buna səbəb isə Ermənistan Milli Futbol Assosiasiyasında yüksək posta iddialı anasına qarşı kampaniya olmuşdu. Məncə, Mxitaryan nə yaşına (33), nə uğursuzluğa görə getmədi millidən. O, Ermənistanın müharibədə uduzmasını həzm edə bilmədi, bu ölkənin bayrağını daha heç vaxt erməni qüruru ilə daşımayacağını anladı. Bəlkə həm də Nikol Paşinyanın onun doğulduğu ölkəni hara sürüklədiyinin fərqinə də vardı, daha Ermənistan adına mübarizə aparmağa ehtiyac duymadı.\nHazırda İtaliya “İnter”in yarımmüdafiəçisi olan Mxitaryan nəhayət ki, dilə gəldi. Amma onu dilə gətirən “ikinci erməni dövləti” arzusunun üstündən birdəfəlik xətt çəkilməsi olmayıb, futbolçu bu barədə ümumi sözlər işlədib. O, “azərbaycanlılar tərəfindən zorla deportasiya edilən ermənilərin həbsindən narahat olduğunu” bildirib, keçmiş “dövlət naziri” Ruben Vardanyanın və Azərbaycanda saxlanılan bütün ermənilərin azadlığa buraxılmasını” tələb edib. Bu barədə Mxitaryan öz “Facebook” səhifəsində yazıb.\n“On minlərlə ailə sığınacaq axtarmaq üçün Dağlıq Qarabağdan Ermənistana qaçdıqca, həbslər qorxulu tendensiyaya çevrilir” - deyə, o yazıb.\nOnun Ruben Vardanyan haqda fikirlərinə diqqət edək:\n“Ruben Vardanyan özünü təkcə bizim regionda deyil, bütün dünyada sülhün tərəfdarı kimi göstərib. O, dünya şöhrətli xeyriyyəçi, iş adamı və bütün dünyada sülh quruculuğu, təhsil və tibbi yardımı dəstəkləyən Avrora humanitar təşəbbüsünün həmtəsisçisidir”. Azərbaycanın Ruben Vardanyana qarşı ittihamları bunun tam əksini deyir. Ermənistan vətəndaşı olan Ruben Vardanyanın Azərbaycan Cinayət Məcəlləsinin 214-1 (terrorçuluğu maliyyələşdirmə), 279.3 (qanunvericiliklə nəzərdə tutulmayan silahlı birləşmələrin və ya qrupların yaradılmasında və fəaliyyətində iştirak etmə) və 318.1-ci (Azərbaycanın dövlət sərhədini qanunsuz olaraq keçmə) maddələri ilə nəzərdə tutulan cinayət əməllərini törətməsinə əsaslı şübhələr müəyyən edilib. Məhkəmə 4 aylıq həbsinə qərar verib.\nBir il əvvələdək Vardanyanın künc-bucaqda Azərbaycan əleyhinə nə danışması önəmli deyildi. Amma 2022-ci ilin sentyabrından sərhədimizi qanunsuz keçərək Xankəndidə məskunlaşan “dünyada sülh tərəfdarı” hər fürsətdə Azərbaycana qarşı düşmənçilik çağırışları etdi. Henrix onun müsahibələrinə bir də baxsın, görsün ki, bu, sülh tərənnümçüsü, yoxsa qan tökmək, müharibə tərəfdarıdır... Fakt budur ki, Rusiya vətəndaşlığından imtina edərək Xankəndidə separatçı “hökumətin baş naziri statusu” alan Vardanyan bütün xəbərdarlıqlara baxmayaraq, Azərbaycanın ərazi bütövlüyünə qarşı qəsd çağırışlarından əl çəkmədi. Nəticədə qondarma rejim özünü buraxan kimi o da Xankəndidən qaçmaq istədi və tutuldu. İndi Mxitaryan erməni xalqının qayğısına qalırsa, bu, öz işidir, amma heç olmasa oynadığı klubun adına hörmət etsin, düzünü danışsın.\nMxitaryan Qarabağda doğulmayıb, İrəvanda anadan olub. 1990-cı ildə ailəsi Fransaya köçüb. Atasının ölümündən sonra ailəsi ilə İrəvana qayıdıblar. Onun qayınatası da bir başqa Vardanyandır, o da tütün biznesi ilə məşğul olan iri sahibkardır. Azərbaycan Ordusunun hərbçiləri Şuşanı işğaldan azad edəndə Mxitaryana məxsus olduğu deyilən villa haqda çox danışırdılar. Şuşada olanda ora getməyə zamanım qalmadı, indi yəqin “əmin əllərdədir”. Bəlkə də zamanı gələndə sökəcəklər. Ermənidən qalma heç nə bizə lazım deyil. Orada dinclik tapmaq olmaz da.\nMxitaryanın millətçi erməni olması onun sifətinə yazılıb. Bu xəstə mövqeyi bəlli olmasaydı, deyərdim ki, onun “quyruq acısı” var, nə qədər olmasa Şuşada o evə xərc çəkmişdi. Amma o, Şuşaya elə-belə gəlib çıxmamışdı ki... Bu da bir erməni siyasəti idi ki, Mxitaryan kimi tanınmış ermənilər Şuşada ev tiksin, heç yaşamasalar belə... Bu da digər varlı ermənilərə bir mesaj idi ki, gəlin bu şəhərdə də bir ev siz tikin. Zamanları çox oldu, amma bir abırlı ev tikə bilmədilər, əksinə, onlan-qalanı da uçurub-dağıtdılar. Xankəndinin videolarına baxın, əksəriyyəti köhnə tipli binalardır. Bu millətin yapısı belədir, qurucu deyillər, yıxıcıdırlar. İndi son olaraq “artsax” xəyalları yıxıldı, bir daha onu nə bərpa etmək olacaq, nə yenidən qurub yaratmaq...\nMxitaryan belə darıxırsa, gəlsin Bakıya. Vardanyanın yanında hələ ki boş yer var. Orada doyunca “sülhdən” danışarlar...\nNazim SABİROĞLU,\nMusavat.com",
        "views": "22828",
        "date": "29.09.2023 14:53",
        "link": "https://musavat.com/news/mxitaryandan-bakiya-teleb-vardanyan-ucun-gelermi_1009883.html"
    },
    {
        "title": "TƏCİLİ! Qondarma rejimin “təhlükəsizlik şurasının” keçmiş katibi SAXLANILDI",
        "category": "Siyasət",
        "content": "Qondarma rejimin “təhlükəsizlik şurasının” keçmiş katibi Arşavir Qaramyan hüquq-mühafizə orqanlarımız tərəfindən saxlanılıb.\nMusavat.com xəbər verir ki, bu barədə teleqram kanallarında məlumat yayılıb.\nOnu da qeyd edək ki, az öncə Qarabağ bölgəsindəki işğalçı qüvvələrinin keçmiş komandanı Levon Mnatsakanyanın da Azərbaycanın hüquq-mühafizə orqanları tərəfindən saxlanılması xəbəri yayılıb.\nMusavat.com",
        "views": "2117",
        "date": "29.09.2023 14:51",
        "link": "https://musavat.com/news/tecili-qondarma-rejimin-tehlukesizlik-surasinin-kecmis-katibi-saxlanildi_1009887.html"
    },
    {
        "title": "Prezident: \"Horadizdən Zəngilana dəmir yolu tezliklə hazır olacaq\"",
        "category": "Ölkə",
        "content": "\"Bu gün Horadizdən Zəngilana dəmir yolunun inşası fəal fazadadır və nəqliyyat dəhlizinin bu mühüm hissəsi tezliklə hazır olacaq\".\nMusavat.com xəbər verir ki, bu barədə Azərbaycan Prezidenti İlham Əliyev sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı bildirib.\n“Bu, Azərbaycanın əsas ərazisini Naxçıvan Muxtar Respublikası ilə birləşdirəcək layihədir. Oradan isə həmin dəmir yolu İran və Türkiyəyə keçəcək və nəhayət Avropaya çatacaq. Biz tezliklə bu layihəni istifadəyə verəcəyik. Yəni, Zəngilan çox vacib nəqliyyat mərkəzi olacaq”, - dövlət başçısı əlavə edib.",
        "views": "288",
        "date": "29.09.2023 14:49",
        "link": "https://musavat.com/news/prezident-horadizden-zengilana-demir-yolu-tezlikle-hazir-olacaq_1009886.html"
    },
    {
        "title": "\"Azəriqaz\" MƏLUMAT YAYDI - VİDEO",
        "category": "Ölkə",
        "content": "Vətən deyiləndə can, bayraq deyiləndə qan verən oğullarımızdan olan Nizami Cəbiyevlə Tural Aslanov Yardımlı rayonunun Çay Üzü kəndinin şəhidləridir. Bu gün alnıaçıq, üzüağ olan Çay Üzü kəndinin sakinləri öz şəhidləri ilə qürur duyaraq onları yad edirlər. SOCAR “Azəriqaz” İB-nin də rəhbər şəxsləri Anım Günü ilə əlaqədar olaraq şəhid ailələrini yad edənlər sırasında olub.\nBu barədə Musavat.com-a qurumdan məlumat verilib.\nBildirilir ki, təbii qazla yeni təmin olunan Çay Üzü kəndində şəhid ailələrinin yaşadığı fərdi yaşayış evləri SOCAR “Azəriqaz” İB-nin vəsaiti hesabına qazlaşdırılıb. Mavi yanacağın verilməsi ilə əlaqədar əvvəlcə 1-ci Qarabağ müharibəsi şəhidi Nizami Cəbiyevin ailəsi ilə görüş baş tutub. Daha sonra 44 günlük Vətən müharibəsi şəhidi Tural Aslanovun ailəsi ziyarət olunub. Təbii qazın verilişi təmin edildikdən sonra şəhidlərin əziz xatirəsi yad edilib.\nƏtraflı video materialda:",
        "views": "464",
        "date": "29.09.2023 14:46",
        "link": "https://musavat.com/news/azeriqaz-melumat-yaydi-video_1009872.html"
    },
    {
        "title": "Peskov: \"Rusiya sülhməramlılarının işi Bakı ilə müzakirə olunacaq\"",
        "category": "Region",
        "content": "Qarabağdakı Rusiya sülhməramlıların işi ilə bağlı məsələlər artıq Azərbaycanla müzakirə olunacaq.\n\nMusavat.com xəbər verir ki, belə bir açıqlama ilə Rusiya prezidentinin mətbuat katibi Dmitri Peskov çıxış edib.\n\nOnun sözlərinə görə, bu məsələ “bilavasitə Bakı ilə” həll ediləcək: “Hələlik çətin ki, kimsə bu suala cavab versin, çünki indi söhbət Azərbaycan ərazisində yerləşən missiyadan gedir. Bu, Azərbaycan tərəfi ilə müzakirəmizin mövzusu olacaq”.\n\nMusavat.com",
        "views": "896",
        "date": "29.09.2023 14:41",
        "link": "https://musavat.com/news/peskov-rusiya-sulhmeramlilarinin-isi-baki-ile-muzakire-olunacaq_1009884.html"
    },
    {
        "title": "Balakəndə DƏHŞƏT: Tənha kişi özünü öldürdü",
        "category": "Hadisə",
        "content": "Balakəndə evdən meyit tapılıb.\n1974-cü il təvəllüdlü Balakən şəhər sakini Nəsibov Rövşən tək yaşadığı evində şüşə ilə özünə xəsarət yetirib. Nəticədə o aldığı xəsarətdən ölüb.\nR.Nəsibov spirtli içki aludəçisi olub və tək yaşayırmış.\nFaktla bağlı araşdırma aparılır./Lent.az",
        "views": "434",
        "date": "29.09.2023 14:35",
        "link": "https://musavat.com/news/balakende-dehset-tenha-kisi-ozunu-oldurdu_1009869.html"
    },
    {
        "title": "Ayk Martirosyan David Babayanı sərt tənqid etdi- “Əski parçasıdır”  ",
        "category": "Siyasət",
        "content": "  Erməni politoloqu Hayk Martirosyan Facebook-da qanunsuz xunta liderlərindən birinin bəyanatını şərh edərkən yazıb:\n“Azərbaycan sabit, güclü dövlət təfəkkürünə yiyələnmiş dövlətdir və onu heç nə öz məqsədlərindən və orbitindən yayındıra bilməz”.\nMusavat.com caliber.az saytına istinadən xəbər verir ki, erməni politoloq Ayk Martirosyan Qarabağdakı separatçı xuntanın öndə gələn isimlərindən David Babayanın Azərbaycan hakimiyyətinə təslim olması xəbərini şərh edərkən bu cümləni işlədib.\n  “Qatil Rusiya hökumətinin xədim xidmətçisi olan bu satqın Bakıya təslim olub və ya təslim olmaq üzrədir. O, öz səhifəsində bunu həmvətənlərini xilas etmək naminə fədakarlıq kimi təqdim edib.\nAzərbaycan kiminsə təslim olub-olmamasından asılı olaraq kimə rəhm edəcəyini özü müəyyən edəcək. Azərbaycan sabit, güclü dövlətçilik təfəkkürünü mənimsəyən dövlətdir və heç nə onu hədəflərindən, orbitindən yayındıra bilməz.\nDavid Babayan sadəcə olaraq pafoslu, satqın və rəzil varlığını davam etdirmək istəyir. O, Moskvada,  Lubyankadakı (Federal Təhlükəsizlik Xidmətinin simvolik adlarından biri-red.) kuratorlarının onu əsirlikdən azad edəcəyinə və normal həyata qayıdacağına ümid edir. Baş tutmayacaq. Çünki o, artıq işlənmiş əski parçasıdır və öz yerini Bakı həbsxanasının tualetində tapacaq”, – deyə erməni politoloq qeyd edib.\nMusavat.com",
        "views": "1402",
        "date": "29.09.2023 14:26",
        "link": "https://musavat.com/news/ayk-martirosyan-david-babayani-sert-tenqid-etdi-eski-parcasidir_1009881.html"
    },
    {
        "title": "SON DƏQİQƏ! Azərbaycanın hüquq-mühafizə orqanları separatçı rejimin \"generalı\"nı saxladı",
        "category": "Son xəbər",
        "content": "  Ermənistanın Azərbaycanın Qarabağ bölgəsindəki işğalçı qüvvələrinin keçmiş komandanı Levon Mnatsakanyan Azərbaycanın hüquq-mühafizə orqanları tərəfindən saxlanılıb.\nMusavat.com xəbər verir ki, bu barədə teleqram kanallarında məlumat yayılıb.\nMəlumatda bildirilib ki, \"general-leytenant\" Levon Mnatsakanyan bu yaxınlarda Qarabağdan Ermənistana gedən keçid məntəqəsində azərbaycanlılar tərəfindən saxlanılıb.\nMusavat.com",
        "views": "5637",
        "date": "29.09.2023 14:22",
        "link": "https://musavat.com/news/son-deqiqe-azerbaycanin-huquq-muhafize-orqanlari-separatci-rejimin-generali-ni-saxladi_1009880.html"
    },
    {
        "title": "Oktyabr bu bürclər üçün ən xoşbəxt ay olacaq",
        "category": "Astrologiya",
        "content": "Astroloqların fikrincə, bu dövrdə intuisiyanıza daha çox qulaq asmalısınız.\nPayızın ortası çoxlu sevincli anlar və taleyüklü hadisələr gətirəcək.\nQoç\nUzun müddət həll edə bilməyəcəyiniz bir problemdə ilişib qalmısınız. Ulduzlar məsləhətçilərdən, həmkarlardan və ya dostlardan məsləhət almağı tövsiyə edir. Oktyabr ayı yeni layihələr və startaplar üçün münasib vaxt olacaq, lakin eqonunuzla diqqətli olmalısınız.\nBuğa\nSiz sabitliyi və harmoniyanı hər şeydən çox qiymətləndirirsiniz. Oktyabr ayında özünüzü ifadə etməyin yeni yollarını araşdırmalı və əlavə gəlir mənbələri axtarmalı olacaqsınız.\nƏkizlər\nOktyabr yaxşı ay olacaq. Nəhayət, çətinliklərin öhdəsindən gələ bilərsiniz. Bununla belə, sağlamlığınıza diqqətli olmaq lazımdır. Astroloqlar müayinə üçün qeydiyyatdan və testlərdən keçməyi məsləhət görürlər.\nXərçəng\nÖzünüzü mənəvi təcrübələrə, meditasiyaya və özünü kəşfə yükləmək istəyəcəksiniz. Tərəzi mövsümü sizi harmoniya axtarmağa sövq edəcək. İntuisiyanıza qulaq asın, xəyallara və qabaqcadan xəbərlərə diqqət yetirin.\nŞir\nOktyabr ayı inkişaf və maliyyə vəziyyətinin yaxşılaşması ayıdır. İş vəzifələrinizə çox diqqət yetirməlisiniz. Ulduzlar ünsiyyətdə daha açıq olmağı tövsiyə edir. Ünsiyyət rifah gətirəcək sahədir.\nQız\nÇox yaxşı xəbər deyil - Oktyabr sizin üçün sınaq ayı olacaq. Hər kəsi və hər şeyi idarə etməyə çalışmayın - bəzi hadisələr sizin nəzarətinizdən kənardadır. Səbirli olmalısınız - qara zolaq tezliklə bitəcək.\nTərəzi\nMüəyyən insanlarla ünsiyyət qurarkən sərhədlər təyin etməli olacaqsınız. Təbiətcə siz münaqişələri sevmirsiniz və harmoniya axtarmağa meyllisiniz. İş danışıqlarında bütün diplomatiya bacarıqlarınızdan istifadə etməyə çalışın.\nƏqrəb\nÖnümüzdəki həftələrdə istirahət etməlisiniz, əks halda işdə tükənmə riski ilə üzləşəcəksiniz. Ayın sonunda maliyyə və eşq həyatınız üçün möhkəm zəmin yaratmaq üzərində işləməli olacaqsınız.\nOxatan\nRahatlıq və harmoniya yaratmaq istəyəcəksiniz. Payız evinizi tənzimləmək və evdə rahatlıq yaratmaq üçün ən yaxşı dövrdür. Əgər vacib məsləhətə ehtiyacınız varsa, yaxınlarınızdan kömək istəyin.\nOğlaq\nOktyabr ayında diqqətinizi partnyorunuzla münasibətlərinizə yönəldəcəksiniz. Özünüzə çəkilməmək, açıq dialoq aparmaq və sevdiyiniz insanın ehtiyaclarını dinləmək vacibdir. Çox eqoist olmasanız, qarşılıqlı anlaşma qura və harmoniya əldə edə biləcəksiniz.\nDolça\nDəyişikliklərdən qorxmayın - onlar inkişaf üçün lazımdır. Karyeranızda yeni təkliflər və perspektivli layihələrə dəvətlər mümkündür. Və şəxsi həyatında ehtiras hökm sürəcək.\nBalıq\nYeni zirvələrə can atacağınız üçün oktyabr sizin üçün yaxsi ay olacaq. Bununla belə, ailənizə laqeyd yanaşmalısan. Ailənizlə daha çox vaxt keçirin və iş və ailə məsuliyyətləri arasında tarazlıq yaradın./Lent.az",
        "views": "6368",
        "date": "29.09.2023 14:20",
        "link": "https://musavat.com/news/oktyabr-bu-burcler-ucun-en-xosbext-ay-olacaq_1009819.html"
    },
    {
        "title": "“Gələcəkdə ermənilər Azərbaycan şəhidlərinə rəhmət oxuyacaq” – siyasi şərhçi",
        "category": "Siyasət",
        "content": "“Qarabağda Azərbaycan Silahlı Qüvvələrinin həyata keçirdiyi antiterror tədbirlərinin əsas səbəbi Zəngəzur dəhlizi ilə bağlı idi”.\nBu sözləri Musavat.com-a siyasi şərhçi Heydər Oğuz deyib.\nOnun fikrincə, bir çox siyasi xadim və mütəxəssislər antiterror tədbirlərini şərh edərkən nədənsə bu amili görməzlikdən gəlirlər.\n“Halbuki əsas məqsəd Zəngəzur dəhlizinin açılması istiqamətində ən mühüm keçid nöqtəsini maneələrdən təmizləmək idi. Son tədbirlərə İranın, Rusiyanın, Qərbin, ümumiyyətlə, dünya dövlətlərinin passiv reaksiyası bundan qaynaqlanırdı. Çünki bu layihənin həyata keçirilməsi bütün dünyanın maraqlarına uyğundur və Qarabağ ermənilərinin etirazları həmin marşrutun işə salınmasında ciddi maneə kimi dayanırdı. Təsadüfi deyil ki, Türkiyə prezidenti Rəcəb Tayyib Ərdoğan antiterror tədbirlərindən sonra verdiyi bəyanatında Ermənistanı Zəngəzur yolunu açmağa çağırdı, əks halda o xəttin İrandan keçəcəyini diqqətə çatdırdı”, - Heydər Oğuz bildirib.\nBəs İranın iştirak edəcəyi, Çindən başlayıb Avropada tamamlanacağı düşünülən “Bir Yol, Bir Kəmər” nəqliyyat dəhlizinin Cənubi Qafqaz ayağı olan Zəngəzur dəhlizinin reallaşmasına Qərb ölkələri, xüsusilə ABŞ niyə razılıq verdi? Axı ABŞ və Böyük Britaniya kimi dövlətlər açıq şəkildə Çini və İranı özünün ən ciddi rəqibi olaraq elan edib və “Bir Yol, Bir Kəmər” layihəsinin reallaşmaması istiqamətində bir sıra addımlar atırlar. Üstəlik, Rusiya niyə özünü kənarda qoyan bu layihənin reallaşmasına təmkinlə yanaşır?\nBu sualları cavablandıran Heydər Oğuzun fikrincə, Zəngəzur dəhlizinin məqsəd və məramları barədə cəmiyyətdə yanlış təsəvvürlər var:\n“Əvvəla, bu marşrutun Çinin “Bir Kəmər, Bir Yol” layihəsinə aid nəqliyyat dəhlizi ilə birbaşa deyil, dolayısıyla əlaqəsi var. Bilirsiniz ki, SSRİ hələ yeni dağılanda, konkret olaraq 1993-cü ildə Avropa İttifaqının təşəbbüsü ilə yeni bir layihə ortaya atıldı – “TRASEKA. Avropa-Cənubi Qafqaz-Orta Asiya Nəqliyyat Dəhlizi” anlamına gələn bu layihə 5 Orta Asiya, 3 Cənubi Qafqaz ölkəsinin iqtisadi cəhətdən Avropaya inteqrasiyasını nəzərə tuturdu. Daha sonra bu layihəyə Ukrayna, Türkiyə, Moldova, Balkan ölkələri də qoşuldu. Səhv etmirəmsə, həmin sazişə 1993-cü ildə Ermənistan da imza atmışdı. Ancaq Qarabağ problemi və Ermənistanla Azərbaycan arasında münaqişənin davam etməsi qonşu dövlətin əslində qurucusu olduğu bu layihədən kənarda qalmasını şərtləndirirdi. Qarabağ problemi həll olunmayana qədər Ermənistanın bu layihəyə aktiv şəkildə qoşulması da mümkün deyildi. Görünür, dünya dövlətləri artıq ermənilərin pozucu fəaliyyətindən bezdiyinə görə məsələnin kökündən həllinə seyrçi qalmağa razılıq veriblər”.\nHəmsöhbətimiz onu da qeyd edib ki, 1993-cü ildə ortaya atılmış TRASEKA layihəsinə Çin 2013-cü ildə qoşulub:\n“Yəni 21 ildən sonra. Çin lideri Si Cinpinin 2013-cü ildə Qazaxıstana səfəri zamanı bəyan etdiyi “Bir Yol, Bir Kəmər” layihəsi ilə bu prosesə qoşulması əslində Qərb ölkələrini də sevindirmişdi. Çünki layihə ortaya atıldıqdan sonra onun rentabelliyi mübahisələndirilməyə başlanmışdı. Rusiyanın özündən yan keçən bu layihənin baş tutmaması üçün Orta Asiya ölkələrinin inkişafına mane olması, TransXəzər enerji xəttinin reallaşmasına açıq-aşkar qarşı çıxması istər-istəməz TRASEKA layihəsinin də əhəmiyyətini azaldırdı. Çinin prosesə qoşulması ilə bu problem ortadan qalxdı. Bu baxımdan layihəni Çinin layihəsi adlandırmaq doğru deyil. Layihə əslində Avropa İttifaqına aiddir və uzun illərdən sonra Çin bu layihəyə qoşulmaqla sadəcə onun rentabelliyini artırıb”.\nİranın 2019-cu ildə TRASEKA layihəsinə qoşula biləcəyini açıqladığını xatırladan Heydər Oğuzun fikrincə, ortada narazı olan yeganə ölkə Rusiya qalmışdı: “Çünki bu nəqliyyat dəhlizi ilk növbədə Rusiyanı təcrid etmək məqsədi daşıyırdı. Amma ötən il başlayan Ukrayna savaşından sonra bütün Avropa ölkələrinin Rusiya ilə hava, su, quru əlaqələrini bağlaması onu da faktiki olaraq bu dəhlizə ümid yeri kimi baxmağa vadar etdi. Ona görə ki, Rusiyanın hazırda Qərbə açılan yeganə qapısı Azərbaycandan keçib Türkiyəyə qədər uzanan dəmir yolu xəttidir”.\nİrana gəlincə, Heydər Oğuz Hindistanda keçirilən son G-20 sammitində Tehranın da başqa ümidlərinin qalmadığını vurğulayıb: “Çünki İran Hindistandan başlayıb İran-Ermənistan-Gürcüstan xəttilə Qara dənizinə çıxan Baharat (ədviyyat) yoluna ümid bağlamışdı. Hindistan sammitində isə alternativ marşrut üzərində anlaşma sazişi bağladı. Bu sazişə görə, Yeni Baharat yolu Hindistan-BƏƏ-Səudiyyə Ərəbistanı-İordaniya-İsrail-Yunanıstan üzərindən çəkiləcəkdi. Üstəlik, İraqdan keçib Türkiyəyə açılan bir başqa alternativ də var və bu marşrut üzərində də ciddi işlər gedir. İranın bu zamana qədər “qırmızı cizgisi” hesab etdiyi Zəngəzur xətli Cənub-Şimal marşrutu ətrafında isə ciddi müharibə gedir. Heç bir ciddi dövlət və şirkət bu cür münaqişənin getdiyi marşrut üzərindən nəqliyyat dəhlizinə etimad göstərə bilməz.\nÜstəlik, istər TRASEKA, istərsə də Baharat yolunda əsasən dəmir yoluna üstünlük verilir. İranın Türk dünyasını təcrid edəcəyini düşündüyü Ermənistan-Gürcüstan xətli Cənub-Şimal dəhlizində isə dəmir yolu yoxdur və çəkilməsi də müşküldür. Çünki bu xətt dolanbac dağ yollarından və ya 10 km-lərlə uzanan tunellərdən keçməlidir. Bu isə xərcin borcu ödəmədiyi planlaşdırma tələb edir və marşrutun rentabelliyini azaldır. Halbuki, Azərbaycanın İrana təklif etdiyi daha qısa dəmir yolu xətti var və bu yol həm şimala, yəni Rusiyaya, həm də Qərbə, yəni Gürcüstanın Poti limanına uzanır. Üstəlik, İrandan Türkiyəyə, Türkiyədən Avropaya çıxış imkanı da var. Məhz bu səbəbdən Rəcəb Tayyib Ərdoğan Baharat yolu barədə danışarkən “Türkiyədən keçməyən heç bir yol mümkün deyil” demişdi”.\nSiyasi şərhçinin iddiasına görə, əslində 2020-ci ildən etibarən İranın ermənipərəst kəsilməsinin səbəbi heç də ermənilərə duyduğu böyük məhəbbətdən irəli gəlmirdi: “Onun məqsədi Yeni Baharat yolunda olduğu kimi, bu gün bir çoxumuzun “Yeni İpək yolu” adlandırğımız TRASEKA nəqliyyat dəhlizi üzərində də tranzit ölkə haqqı qazanmaq idi. Bunun üçün Ermənistan təcrid olunmalı və yenidən oyundankənar vəziyyətə salınmalı idi. Ona görə də İran erməniləri qızışdırır, Azərbaycanla perspektivsiz savaşa sürükləyir və “Qırmızı cizgi”, “şirin quyruğu” bəhanələri ilə Ermənistanı dəstəkləyirdi. Bir çox ermənilər də Tehranın bu məkrli siyasətinə inanır, özləri də bilmədən ölkələrini bədbəxtliyə sürükləyirdilər. Amma təbii ki, ermənilərin də Avropaya inteqrasiyasında maraqlı olan və məhz həm də bu səbəbdən TRASEKA layihəsini ortaya atan Qərb dövlətləri, o cümlədən ABŞ bu məkrli siyasətin fərqində idilər və yeri gəldikcə, Paşinyana hansı təhlükə ilə qarşı-qarşıya qaldıqlarını izah edirdilər”.\nQərb dövlətlərinin təlqinləri ilə Paşinyanın da artıq “haqq yoluna” gəldiyini düşünən siyasi şərhçi İrəvanın Brüssel və Praqa görüşlərində Azərbaycanın ərazi bütövlüyünü tanımasını da bu amillə izah edir. Onun fikrincə, Paşinyan bu bəyanatları verməklə həm İranın, həm də Rusiyanın planlarını pozmağa çalışırdı və Putinin özü də bunu gizlətmir: “Ermənistan baş naziri sonunda başa düşdü ki, köhnə himayədarlarının planları əslində Ermənistanın son tikəsini də əlindən almaqdır. Odur ki, erməni-Türk münaqişəsini bitirməyə, Türkiyə vasitəsilə Avropaya, Azərbaycan vasitəsilə ilə isə Orta Asiyaya bağlanmağa qərar verdi. Onun Zəngəzur dəhlizi məsələsində yeganə iradı həmin xəttin öz suverenliyi altında olmasıdır. Çünki 9 noyabr 2020-ci ildə bağlanan üçtərəfli bəyanata görə, həmin dəhliz Rusiyanın ixtiyarında olmalıdır. Bu isə faktiki olaraq Ermənistanı mənfəətdən məhrum edir və tranzit haqqını Rusiyaya qazandırır”.\nPaşinyanın bu məsələdə haqsız olmadığını düşünən Heydər Oğuzun fikrincə, Rusiyanı və qismən İranı bölgədən kənarlaşdırmaq məqsədi daşıyan TRASEKA layihəsinə qoşulması üçün İrəvanı ciddi sınaqlar gözləyir:\n“O, ilk növbədə Rusiyanın hərbi qüvvələrini öz ölkəsindən çıxarmalı, Moskvaya və Tehrana bağlı qüvvələri zərərsizləşdirməlidir. Əks halda, Paşinyan hakimiyyətinin özü devrilə və Ermənistan bu layihəyə qatılmaq imkanını tamamilə itirə bilər. Halbuki, 1993-cü ildə TRASEKA layihəsi qəbul ediləndə Ermənistanın da bu prosesə qoşulması nəzərdə tutulurdu. Hazırda isə Cənubi Qafqazın iki ölkəsi – Azərbaycan və Gürcüstan Bakı-Tblisi-Qars dəmir yolu, TANAP, Bakı-Ceyhan enerji xətləri ilə faktiki bu layihənin içindədirlər. Orta Asiya-Avropa arasında ticarət həcmi artıqca Bakı və Tblisi bu xətləri daha da genişləndirə bilərlər. Belə olan təqdirdə isə uduzan tərəf yenə İrəvan olacaq. Bu baxımdan Azərbaycanın istər 2020-ci ildə, istərsə də indi Qarabağda apardığı hərbi tədbirlər nəticə etibarilə İrəvanın da maraqlarına xidmət edirdi. Yəqin ki, gələcəkdə erməni tarixçiləri bu əməliyyatlara görə Azərbaycan xalqına və onun şəhidlərinə rəhmət oxuyacaq, öz ölənlərini isə lənətləyəcəklər”.\nE.MƏMMƏDƏLİYEV,\nMusavat.com",
        "views": "618",
        "date": "29.09.2023 14:19",
        "link": "https://musavat.com/news/gelecekde-ermeniler-azerbaycan-sehidlerine-rehmet-oxuyacaq-siyasi-serhci_1009870.html"
    },
    {
        "title": "Nazarbayevin yerdə qalan status və imtiyazlarını da ləğv edirlər",
        "category": "Dünya",
        "content": "Qazaxıstanın eks-prezidenti Nursultan Nazarbayevin qanunvericiliklə təyin olunmuş bütün imtiyaz və statuslarından məhrum edilməsi üzərində iş aparılır.\nMusavat.com kazax24 saytına istinadla xəbər verir ki, bu barədə ədliyyə naziri Əzəmət Eskarayev məlumat verib.\nƏdliyyə Nazirliyinin rəhbəri xatırladıb ki, bu ilin yanvar ayından Nazarbayevə “Elbaşı” statusu verən normalar, habelə onun ailə üzvləri üçün nəzərdə tutulan bütün imtiyazlar və güzəştlər konstitusiya qanunlarından çıxarılıb.\n“Bu, qanunvericilik prosesidir. Bu, yanvar ayında qəbul edilmiş qanundan irəli gəldiyindən bu iş davam etdirilib. İmtiyazlara gəlincə, mən aydın cavab verə bilərəm, bizim prezident haqqında konstitusiya qanunumuz eks-prezidentə müvafiq təminatlar verir. Mənzil və nəqliyyat təminatına zəmanətlər var. Ona görə də eks-prezident kimi ona təminat verilir”, - deyə E.Eskarayev bildirib.\nEyni zamanda, Ədliyyə Nazirliyinin rəhbəri bildirib ki, indi o, ölkədəki bütün qanunların 100%-nin Nursultan Nazarbayevə xüsusi status və güzəşt verən normaları aradan qaldırdığını dəqiq deyə bilməz.\nXatırladaq ki, ötən il parlament Qazaxıstanın birinci prezidenti “Elbaşı haqqında” qanunun ləğvinə səs verib. Bu ilin yanvarında prezident qanunları imzalayıb. Bundan sonra deputatlar eks-prezidenti bütün imtiyaz və statuslardan məhrum etməyə başlayıblar. Nazarbayev fəxri senator statusundan məhrum edilib. İyul ayında keçmiş prezident Nursultan Nazarbayevin adı universitetdən, məktəbdən götürülüb. Eləcə də o, adını daşıyan fondun ali qəyyumlar şurasının sədri statusundan məhrum edilib. Sentyabrın 20-də Milli Məclisin deputatları Nazarbayevin rəhbərlik etdiyi “Samruk-Kazyna” fondunun idarə edilməsi şurasının ləğvi ilə bağlı düzəlişin lehinə səs veriblər.\nMusavat.com",
        "views": "504",
        "date": "29.09.2023 14:14",
        "link": "https://musavat.com/news/nazarbayevin-yerde-qalan-status-ve-imtiyazlarini-da-legv-edirler_1009875.html"
    },
    {
        "title": "Ermənilər Qarabağı tərk edir - “Laçın” sərhəd-keçid məntəqəsindən YENİ VİDEO",
        "category": "Qarabağ xəbərləri",
        "content": "Laçın rayonu ərazisində Laçın-Xankəndi yolunun başlanğıcında yaradılmış sərhəd-buraxılış məntəqəmizdən yeni görüntülər yayılıb.\nMusavat.com-un xəbərinə görə, görüntülərdən aydın olur ki, etnik ermənilər cavandan qocayadək “Laçın” sərhəd-keçid məntəqəsindən rahat və təhlükəsiz şəkildə keçərək Qarabağı tərk edirlər.\nQeyd edək ki, Azərbaycan Hökuməti Ermənistan tərəfinin Laçın-Xankəndi yolundan 10 noyabr 2020-ci il tarixli Üçtərəfli Bəyanata zidd şəkildə sistemli və genişmiqyaslı qanunsuz məqsədlər üçün sui-istifadənin davam etdiyini və bundan qaynaqlanan təhlükəsizlik hədələrini nəzərə alaraq, Azərbaycan və Ermənistan arasında sərhəddə yolun başlanğıcında nəzarətin təmin edilməsi məqsədilə müvafiq tədbirlər həyata keçirib. Bununla da, Laçın yolunda sərhəd-buraxılış məntəqəsi qurulub.\n  Musavat.com",
        "views": "2462",
        "date": "29.09.2023 14:12",
        "link": "https://musavat.com/news/ermeniler-qarabagi-terk-edir-lacin-serhed-kecid-menteqesinden-yeni-video_1009879.html"
    },
    {
        "title": "İlon Mask Bakıya gəlməkdən imtina etdi",
        "category": "Ölkə",
        "content": "“SpeysX” şirkətinin rəhbəri İlon Mask Beynəlxalq Astronavtika Konqresində iştirak etmək üçün Bakıya səfər etməyəcək.\nMusavat.com xəbər verir ki, bu barədə İT mütəxəssisi Fərid Pərdəşünas məlumat yayıb.\n“Mask Bakıda keçirilən konqresdə çıxış edəcək, lakin virtual şəkildə qoşulacaq”, - mütəxəssis bildirib.",
        "views": "4877",
        "date": "29.09.2023 14:09",
        "link": "https://musavat.com/news/ilon-mask-bakiya-gelmekden-imtina-etdi_1009878.html"
    },
    {
        "title": "Ermənistanın dövlət borcu açıqlanıb",
        "category": "Region",
        "content": "Bu il sentyabrın 1-nə olan məlumata görə, Ermənistanın dövlət borcu 11 milyard 395,1 milyon dollar təşkil edib.\n“Report” xəbər verir ki, bu barədə “Joxovurd” məlumat yayıb.\nBildirilib ki, bu ötən ilin müvafiq dövrü ilə müqayisədə 9, 2022-ci il dekabrın 21-i ilə müqayisədə isə 5,4 faiz çoxdur.\nQeyd olunub ki, hökumətin borcu isə 10 milyard 844,1 milyon dollar olub.\nXarici borcun 91 faizi Ermənistan hökumətinin, 9 faizi isə Mərkəzi Bankın borcudur. Xarici və hökumət kreditlərinin ən böyük hissəsi Dünya Bankının payına düşür. Ermənistanın ikinci ən böyük kreditoru 18,8 faizlə Asiya İnkişaf Bankıdır.",
        "views": "996",
        "date": "29.09.2023 14:06",
        "link": "https://musavat.com/news/ermenistanin-dovlet-borcu-aciqlanib_1009818.html"
    },
    {
        "title": "Dövlət başçısı: \"8 şəhər və 92 kəndin Baş planı artıq təsdiq edilib\"",
        "category": "Ölkə",
        "content": "\"İndiyədək 8 şəhər və 92 kəndin Baş planı artıq təsdiq edilib və 30 kəndin təməli qoyulub\".\nMusavat.com xəbər verir ki, bu sözləri Azərbaycan Prezidenti İlham Əliyev sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı deyib.\nQarşıdan gələn illərdə xüsusilə Şuşa və digər şəhərlərdə çox böyük, iri həcmli yaşayış layihələrinin həyata keçiriləcəyini xatırladan dövlətimizin başçısı deyib ki, bu, bizim Proqramın tərkib hissəsidir.",
        "views": "363",
        "date": "29.09.2023 14:00",
        "link": "https://musavat.com/news/dovlet-bascisi-8-seher-ve-92-kendin-bas-plani-artiq-tesdiq-edilib_1009873.html"
    },
    {
        "title": "COVID-19 TƏHLÜKƏSİ- yeni və daha çox yoluxucu olan ştamı meydana ÇIXDI",
        "category": "Son xəbər",
        "content": "COVID-19-un yeni və daha çox yoluxucu olan ştamı meydana çıxıb.\n“Report” xəbər verir ki, yeni ştam “Pirola” adlanır.\nAmerikalı ekspert Georges Benjamin bildirib ki, bu ştam daha da yoluxucu olmasına baxmayaraq, öldürücü deyil: “Amma əsas problem odur ki, mövcud peyvəndlər daha az təsirlidir. Çünki virus hər dəfə mutasiyaya uğrayır. Bu isə vaksinlərin effektliyini azaldır”.\nMəlumata görə, yeni ştamın özünəməxsus simptomu hələ ki aşkarlanmayıb. Bununla belə, “Pirola”ya yoluxanlarda ümumi əlamətlər - şiddətli ürəkbulanma, öskürək, boğazağrısı, burun axması, asqırma, yorğunluq, başağrısı, əzələ ağrıları və iybilmənin itməsi müşahidə olunur.\nEkspert qeyd edib ki, dünyada yoluxmanın artmasının əsas səbəblərindən biri də vaksinlərin bərabər paylanmaması, bəziləri üçün peyvəndlərin əlçatan olmamasıdır: “İnsanlar lazım olan qədər peyvənd vurdurmadıqları üçün daha çox yoluxurlar. Buna görə də xüsusilə peyvənd olunmayanlar daha tez yoluxur və vaxtından əvvəl ölür”.\nHəkim insanları peyvəndlənməyə çağırıb.",
        "views": "694",
        "date": "29.09.2023 13:58",
        "link": "https://musavat.com/news/covid-19-tehlukesi-yeni-ve-daha-cox-yoluxucu-olan-stami-meydana-cixdi_1009871.html"
    },
    {
        "title": "Qurban Qurbanov dünyanın ən yaxşı neçənci məşqçisidir?",
        "category": "İdman",
        "content": "Dünyanın ən yaxşı məşqçilərinin siyahısı açıqlanıb.\nCədvəldə planetin 500 mütəxəssisi yer alıb.\nSiyahıda yeganə azərbaycanlı məşqçi Qurban Qurbanovdur. “Qarabağ”ın çalışdırıcısı siyahıda 200-cüdür.\nİkinci “100-lük”də yer alan 51 yaşlı mütəxəssisin hesabında 1594 xal var. Bu, son 4 ilin nəticələrinə əsasən hesablanan reytinq xalıdır./Sportinfo.az",
        "views": "1128",
        "date": "29.09.2023 13:55",
        "link": "https://musavat.com/news/qurban-qurbanov-dunyanin-en-yaxsi-necenci-mesqcisidir_1009847.html"
    },
    {
        "title": "Naxçıvanın enerji təhlükəsizliyi möhkəmlənir",
        "category": "Media",
        "content": "Fikrət Yusifov: “Naxçıvan Azərbaycanın bir parçası kimi böyük nəqliyyat habına çevriləcək”\nSentyabrın 26-da Türkiyə Prezidenti Rəcəb Tayyib Ərdoğan Azərbaycan Prezidenti İlham Əliyevin dəvəti ilə Naxçıvan Muxtar Respublikasına səfər edib. Səfər çərçivəsində iki prezident arasında bir sıra mühüm məsələlər müzakirə olunub. Səfər çərçivəsində İğdır-Naxçıvan təbii qaz kəmərinin təməlqoyma mərasimi keçirilib və Azərbaycanla Türkiyə arasında Qars-Naxçıvan dəmir yolu layihəsi, həmçinin Zəngəzur dəhlizi müzakirə olunub. Bu görüş gələcəkdə nə kimi perspektivlər vəd edir?\nSabiq maliyyə naziri, professor Fikrət Yusifov mövzu ilə bağlı “Yeni Müsavat”a şərh verib. O qeyd edib ki, bununla bağlı mühüm bir neçə suala cavab verilməlidir: “Qars-Naxçıvan dəmir yolu  Azərbaycan və Türkiyə üçün nə deməkdir? Nədən Azərbaycan və Türkiyə bu layihəni reallaşdırmağı çoxdandır ki, hədəfləyiblər? Layihə ətrafında iki dövlət arasında 10 ildən çoxdur ki, müzakirələr aparılır. Hər iki qardaş ölkənin hökumətləri bu layihənin gələcək perspektivlərinə böyük önəm verirlər. Şərqlə Qərbi birləşdirə biləcək ən qısa dəmir yolunun çəkilməsi ilə Orta yolun bərpası, tək iki ölkənin deyil, regionun bütün ölkələrinin iqtisadiyyatının inkişafına müsbət təsir göstərəcəkdir. Dəhlizin açılması isə mütləq baş tutacaq. Ermənistanın bununla bağlı yersiz dirənişləri bu gün heç nəyi həll etmir. Ortada dəyəri yüz milyard dollarlarla ölçülən yüklərin şərqdən qərbə ən qısa quru yolu ilə daşınmasından gedir.\nDaşımalarda yüklərin çatdırılması müddətinin azaldılması investorlara əlavə qazanc əldə etmək imkanları yaradır. Daha doğrusu, daşıma müddətinin iki dəfə qısaldılması, əldə olunan mənfəətin də bu qədər artması deməkdir. Beləliklə, bu qədər böyük maraqlardan söhbət gedərkən, Ermənistan qədər kiçik və iqtisadi cəhətdən cılız bir dövlətin Zəngəzur dəhlizinin açılmasına necə münasibət bəsləməsi heç nəyi həll etməyəcək. Dəhliz açılacaq. Çünki ortada gələcəkdə quru yolla Şərqdən Qərbə bir trilyon dollara qədər məhsul ixrac etməyi hədəfləyən Çinin və bu məhsulun çatdırıldığı Avropa İttifaqı ölkələrinin böyük maraqları dayanır.\nAzərbaycan və Türkiyə hökumətləri layihənin iqtisadi və həm də siyasi əhəmiyyətini nəzərə alıb, onun reallaşdırılmasını mümkün qədər sürətləndirməyə cəhd göstərirlər.\nLayihə ətrafında aparılan müzakirələrin birinci mərhələsi 2020-ci ilin fevral ayının 25-də “Azərbaycan Respublikasının Hökuməti və Türkiyə Respublikasının Hökuməti arasında Qars-İğdır-Aralık-Dilucu-Sədərək-Naxçıvan-Culfa dəmir yolu xətti layihəsi ilə bağlı Anlaşma Memorandumu”nun imzalanması ilə başa çatdı. Bunun ardınca, cari ilin sentyabr ayının 25-də Türkiyə Respublikasının Prezidenti Rəcəb Tayyib Ərdoğanın Azərbaycan Respublikasına rəsmi səfəri çərçivəsində, Naxçıvanda Azərbaycan Respublikasının Prezidenti İlham Əliyev və Türkiyə Respublikasının Prezidenti Rəcəb Tayyib Ərdoğan “Azərbaycan Respublikası ilə Türkiyə Respublikası arasında Qars-Naxçıvan dəmir yolu layihəsinə dair Niyyət Protokolu”nu imzaladılar. Bu layihənin reallaşdırılması istiqamətində növbəti, üçüncü addım, isə iki qardaş ölkə arasında yaxın vaxtlarda müvafiq müqavilənin imzalanması ilə atılacaq\".\nFikrət Yusifov \nProfessor əlavə edib ki, Ermənistan bir dövlət kimi varlığını qoruyub saxlamaq istəyirsə, bölgədə böyük güclərin də maraqlarına uyğun reallaşdırılması nəzərdə tutulan Zəngəzur dəhlizi layihəsini nəinki dəstəkləməli, hətta ona öz xilası kimi baxmalıdır: “Ən azından ona görə ki, böyük həcmdə yüklərin bu dəhliz vasitəsilə daşınması Ermənistan büdcəsinə, onun yatıb yuxuda görə bilməyəcəyi milyardlarla dollar gəlirin gətirilməsini təmin edə bilər. Azərbaycan bu yolun nə qədər maraqlı ola biləcəyini hələ 10 il bundan öncə, Çinin dövlət rəhbəri \"Bir kəmər, bir yol\" layihəsini 2013-cü ildə elan edən kimi dəyərləndirdi. Çin Xalq Respublikasının sədri Si Cinpin 2013-cü ilin sentyabr ayında “Bir kəmər, bir yol” layihəsini ortaya qoyduqdan sonra bütün ölkələr içərisində bu layihəni ilk dəstəkləyən Azərbaycan oldu. Azərbaycan Prezidenti bu layihənin gələcəkdə ölkəmiz üçün nə demək olduğunu vaxtında uzaqgörənliklə dəyərləndirdi. Elə bu səbəbdən də Azərbaycan Prezidenti İlham Əliyevin 2013-cü ilin dekabrında Çinə rəsmi səfəri çərçivəsində \"Azərbaycan Respublikası Hökuməti və Çin Xalq Respublikası Hökuməti arasında \"İpək Yolu İqtisadi Kəməri\"nin yaradılmasının birgə təşviqi haqqında Memorandumu\" imzalanıb.\nBir sözlə, Qars-Naxçıvan dəmir yolu layihəsi Azərbaycanla Türkiyənin bölgədə reallaşdıracağı və regionda yerləşən bütün ölkələrə iqtisadi divident gətirəcək, böyük güclərin maraqlarını təmin edəcək dəyərli bir layihə olacaq. İğdır-Naxçıvan qaz kəmərinin çəkilməsi ilə bağlı imzalanan sənəd, ilk növbədə, Naxçıvan Muxtar Respublikasının enerji təhlükəsizliyinin təmin olunmasında əhəmiyyətli rol oynayacaq və bu regionumuzun iqtisadiyyatının inkişafına böyük töhfə verəcək. Bununla yanaşı, Naxçıvanın qaz təchizatı şaxələndiriləcəkdi ki, bu da həmin sahədə riskləri minimuma endirəcək.  Zəngəzur dəhlizinin açılışı - Qars Naxçıvan dəmir yolunun və İğdır-Naxçıvan qaz kəmərinin çəkilməsi, Naxçıvanda sürətli iqtisadi inkişaf üçün geniş perspektivlər açacaq. Naxçıvan eyni zamanda Azərbaycanın bir parçası kimi böyük nəqliyyat habına çevriləcək. Bu isə regionda yeni istehsal və xidmət müəssisələrinin yaradılması demək olacaqdır\".\nHAZIRLADI: Afaq MİRAYİQ",
        "views": "220",
        "date": "29.09.2023 13:54",
        "link": "https://musavat.com/news/naxcivanin-enerji-tehlukesizliyi-mohkemlenir_1009868.html"
    },
    {
        "title": "\"Şahramanyanın fərmanı qanunsuzdur\" - Beqlaryan ÜSYANA QALXDI",
        "category": "Region",
        "content": "\"Artsax\"ın ləğvi barədə \"prezident\"in fərmanı qanunsuzdur\".\nMusavat.com erməni mediasına istinadən xəbər verir ki, bunu özünü buraxmış qondarma \"Artsaxın keçmiş dövlət naziri\" Artak Beqlaryan teleqramda yazıb.\nOnun sözlərinə görə, heç bir \"prezident\"in \"respublika\"nı buraxmaq hüququ yoxdur:\n\"Bu sərəncam Azərbaycanın təhdidi nəticəsində imzalanıb\".\nQeyd edək ki, sentyabrın 28-i Azərbaycanın Qarabağ bölgəsindəki qanunsuz rejim özünü buraxdığını elan edib. Bununla bağlı separatçıların rəhbəri Samvel Şahramanyan qondarma \"Dağlıq Qarabağ Respublikası\"nın mövcudluğuna xitam verilməsi haqqında \"qərar\" imzalayıb.\nMusavat.com",
        "views": "2933",
        "date": "29.09.2023 13:54",
        "link": "https://musavat.com/news/sahramanyanin-fermani-qanunsuzdur-beqlaryan-usyana-qalxdi_1009866.html"
    },
    {
        "title": "İsveç quldurluq edən miqrantlara qarşı sərt tədbirlər hazırlayır",
        "category": "Dünya",
        "content": "İsveçin baş naziri Ulf Kristersson təkcə sentyabr ayında 11 nəfərin ölümünə səbəb olan mütəşəkkil cinayət dəstəsinin zorakılığına qarşı tədbir görülməsi üçün ölkənin silahlı qüvvələri və polis rəisini toplantıya çağırıb.\nMusavat.com xarici mediaya istinadla xəbər verir ki, bu günlərdə paytaxt Stokholmda baş verən iki ayrı silahlı hücumda iki nəfər həyatını itirib, Uppsala şəhərində isə dünən bir evin bombalanması nəticəsində 20 yaşlı qadın ölüb.\nHəftənin əvvəlində Sandviken rayonunda silahlı hücumçunun bara atəş açması nəticəsində iki nəfər həlak olmuşdu.\nBaş nazir Kristersson xalqa müraciət edərək deyib: “İsveç üçün çətin bir dövrdən keçirik. Biz bu dəstələri tutacağıq və onlara qalib gələcəyik\".\nKristersson ötən il ölkədə keçirilən ümumi seçkilərdə populist və anti-immiqrant qüvvələrin dəstəyi ilə sağ mərkəzçi azlıq hökuməti qurub və İsveçdə səkkiz illik sosial-demokrat idarəçiliyinə son qoyub. Kristerssonun seçkidə koalisiyanın qalib gəlməsinə səbəb olan başqa bir amil mütəşəkkil cinayətkarlığın qarşısını almaq öhdəliyi idi.\nKristersson yaranmış problemlərə görə keçmiş hökumətləri günahlandırıb. \"Məsuliyyətsiz miqrasiya siyasəti və uğursuz inteqrasiya bizi bu nöqtəyə gətirdi\", - baş nazir deyib.\nİsveç uzun illər liberal immiqrasiya siyasəti həyata keçirib və 2015-ci ildə miqrasiya böhranı zamanı adambaşına ən çox immiqrant qəbul edən Avropa ölkəsi olub. Bu siyasətlər əvvəlki sosial-demokrat hökuməti tərəfindən dəyişdirilib, lakin Kristersson hökuməti tərəfindən daha da sərtləşdirilib.\n10,5 milyonluq İsveç əhalisinin təxminən 20 faizini başqa ölkələrdə doğulmuş insanlar təşkil edir.\nMüxalifət partiyası və parlamentdəki ən böyük partiya olan sosial-demokratlar dünən hökuməti qanunu dəyişdirməyə və çete zorakılığını dayandırmaq üçün ordunun dəstəyinə icazə verməyə çağırıb. Sosial-Demokrat Partiyasının lideri Maqdalena Andersson mətbuat konfransında deyib: \"Bura İsveç deyil, İsveç belə olmalı deyil\".\nPolisin hesablamalarına görə, İsveçdə 30.000-ə yaxın adam birbaşa və ya dolayısı ilə mütəşəkkil cinayətkarlıq qruplarında iştirak edir. Zorakılıq aktları bu cür cinayətlərin adətən nadir olduğu kiçik şəhərlərə də yayılıb.\nMusavat.com",
        "views": "276",
        "date": "29.09.2023 13:50",
        "link": "https://musavat.com/news/isvec-quldurluq-eden-miqrantlara-qarsi-sert-tedbirler-hazirlayir_1009867.html"
    },
    {
        "title": "Qarabağda Azərbaycana qarşı döyüşənlərdən XƏBƏR VAR",
        "category": "Son xəbər",
        "content": "Ermənistan Müdafiə Nazirliyi “Dağlıq Qarabağ Müdafiə Ordusu” adı verilən quldur dəstəsinin üzvlərini sıralarına qəbul etməyə hazır olduğunu bildirib.\nMusavat.com erməni mediasına istinadən xəbər verir ki, bunu jurnalistlərə açıqlamasında nazir müavini Arman Sarkisyan deyib.\nOnun sözlərinə görə, nazirlik “qarabağlı həmkarlarının” təcrübə və biliklərini yüksək qiymətləndirir. Bunun Samvel Babayana aid olub-olmadığını soruşduqda Sarkisyan onun təqaüddə olan hərbçi olduğunu, Ermənistanın yalnız fəal hərbi qulluqçuların xidmətindən yararlanacağını söyləyib.\nMusavat.com",
        "views": "2222",
        "date": "29.09.2023 13:48",
        "link": "https://musavat.com/news/qarabagda-azerbaycana-qarsi-doyusenlerden-xeber-var_1009864.html"
    },
    {
        "title": "Qənirə Paşayevanın bu görüntüləri hər kəsi kövrəltdi - VİDEO",
        "category": "Gündəm",
        "content": "Dünən axşam saatlarında vəfat edən millət vəkili Qənirə Paşayevanın bir zamanlar efirdən səsləndirdiyi təsirli şeir sosial şəbəkələrdə sürətlə paylaşılır.\nMusavat.com həmin şeiri təqdim edir:",
        "views": "1579",
        "date": "29.09.2023 13:46",
        "link": "https://musavat.com/news/qenire-pasayevanin-bu-goruntuleri-her-kesi-kovreltdi-video_1009863.html"
    },
    {
        "title": "Qondarma rejimin \"polis\"ləri silahları Xankəndidə qoyub Qarabağdan çıxdılar - VİDEO",
        "category": "Qarabağ xəbərləri",
        "content": "Qondarma rejimin “daxili işlər nazirliyinin polisləri” Qarabağı tam şəkildə tərk ediblər.\nMusavat.com xəbər verir ki, bu barədə görüntülər sosial şəbəkələrin erməni seqmentində paylaşılıb.\nVideodan aydın olur ki, \"polislər\" silahlarının hamısını Xankəndidə qoyub qaçıblar.\nMusavat.com sözügedən görüntüləri təqdim edir:",
        "views": "1675",
        "date": "29.09.2023 13:42",
        "link": "https://musavat.com/news/qondarma-rejimin-polis-leri-silahlari-xankendide-qoyub-qarabagdan-cixdilar-video_1009865.html"
    },
    {
        "title": "Namiq Qaraçuxurlunun həbs xəbəri yayıldı, bunu yazdı - FOTO",
        "category": "Şou-biznes",
        "content": "Meyxanaçı Namiq Qaraçuxurlunun sosial şəbəkədə həbs olunması ilə bağlı foto yayılıb.\nSənətçi instaqram səhifəsində paylaşım edərək məsələ ilə bağlı bunları yazıb:\n\"Yayılmış bu məlumat \"fake\"dir. Nə məqsədlə edilibsə anlamadım. Lakin tərkibində dələduzluq, şərəfsizlik olduğu məlumdur. Aldanmayın\". (Axşam.az)",
        "views": "2821",
        "date": "29.09.2023 13:35",
        "link": "https://musavat.com/news/namiq-qaracuxurlunun-hebs-xeberi-yayildi-bunu-yazdi-foto_1009842.html"
    },
    {
        "title": "TƏCİLİ! ABŞ və Fransanın ŞOK ZƏNGƏZUR PLANI - Qarabağda hərbi baza yaradılır?",
        "category": "Dünya",
        "content": "Türkiyə ilə Azərbaycanı birləşdirəcək Zəngəzur dəhlizinə mane olmayan Amerika və Fransa Ermənistanla hərbi əməkdaşlıq çərçivəsində bölgədə hərbi baza yaratmağa çalışır. Bundan başqa, iki ölkə Zəngəzurda konsulluq açmaq və marşrutu nəzarətdə saxlamaq arzusundadır.\nMusavat.com xəbər verir ki, bu barədə Türkiyənin nüfuzlu \"Yeni Akit\" nəşri yazıb.\nMəqalədə qeyd olunub ki, qərbli fitnəkarlar Ermənistanın uduzduğu İkinci Qarabağ müharibəsindən sonra bağlanan müqavilənin ən mühüm maddələrindən biri olan Zəngəzur dəhlizi məsələsinə əngəl olmaq istəyir:\n\"Amerika və Fransa İrəvanla əməkdaşlıq bəhanəsi ilə Paşinyanı regionda hərbi baza yaratmağa razı salmağa çalışır. Eyni zamanda Paşinyanı devirmək və Ermənistanda böhran yaratmaq, razılaşmanı pozaraq dəhlizin açılması məsələsinə son qoymaq cəhdləri nəticə vermir. ABŞ prezidenti Co Bayden bu məsələ ilə bağlı Paşinyana məktub yazıb, yardım adı ilə niyyətini ortaya qoysa da, İrəvan hələ dəqiq cavab verməyib. Lakin Rusiya ABŞ-ın bölgəyə gəlməsinin əleyhinə olduğunu bəyan edərək Ermənistana xəbərdarlıq edib\".\nNəşr yazır ki, fitnəkar Fransa da Türkiyənin təsirini azaltmaq üçün bölgədə hərbi baza yaratmağı təklif edərək Paşinyanı razı salmağa çalışır:\n\"İki ölkə Zəngəzurda konsulluq açmaq niyyəti barədə İrəvanı da məlumatlandırıb. Beləliklə, İran və Rusiyadan sonra Zəngəzurda konsulluq açmağı planlaşdıran yeni ölkələr ABŞ və Fransa oldu. Fransanın xarici işlər naziri Ketrin Kolonna 2023-cü il sentyabrın 26-da Fransanın “Ermənistanın ərazi bütövlüyünə dəstək əlaməti olaraq” İrəvana hərbi attaşe göndərdiyini və Zəngəzurda konsulluq açmağı istədiklərini açıqlayıb\".\nMusavat.com",
        "views": "3449",
        "date": "29.09.2023 13:28",
        "link": "https://musavat.com/news/tecili-abs-ve-fransanin-sok-zengezur-plani-qarabagda-herbi-baza-yaradilir_1009862.html"
    },
    {
        "title": "Azərbaycan Prezidenti: Zəngilanı mühüm nəqliyyat qovşağı hesab edirik",
        "category": "Siyasət",
        "content": "Biz Zəngilanı mühüm nəqliyyat qovşağı hesab edirik. Çünki onun coğrafi yerləşməsi bunu labüd edir.\nMusavat.com xəbər verir ki, bu barədə Azərbaycan Prezidenti İlham Əliyev sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı bildirib.\n“Zəngilan nəqliyyat dəhlizləri üzərində yerləşir, ona görə Zəngilan Beynəlxalq Hava Limanının inşası bu bölgənin inkişafı baxımından mühüm amil olmuşdur. O, insanlar üçün asan çıxışı təmin edəcək. Gələcəkdə isə əminəm ki, Zəngilanda xarici turistlərin sayı çox olacaq. Çünki bu bölgə Azərbaycanın ən gözəl diyarlarındandır - meşələri, çayları, gölləri. Misilsiz ekosistemə malik olan Zəngilan bizim ən böyük sərvətlərimizdən biridir”, - deyə dövlətimizin başçısı vurğulayıb.",
        "views": "221",
        "date": "29.09.2023 13:24",
        "link": "https://musavat.com/news/azerbaycan-prezidenti-zengilani-muhum-neqliyyat-qovsagi-hesab-edirik_1009861.html"
    },
    {
        "title": "Prezident Zəngilan şəhərinə ilk qayıdışın vaxtını AÇIQLADI",
        "category": "Ölkə",
        "content": "“Bütün keçmiş məcburi köçkünlər səbirsizliklə gözləyirdilər ki, torpaqlar azad edilsin və onlar qayıtmaq imkanına malik olsunlar. Onlar Ermənistan tərəfindən 30 il ərzində bu imkandan məhrum edilmişdilər. Ancaq üç il bundan əvvəl biz işğala son qoyduq”.\nMusavat.com xəbər verir ki, bu sözləri Azərbaycan Prezidenti İlham Əliyev sentyabrın 29-da Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı söyləyib.\nZəngilanın Baş planının artıq təsdiq edildiyini bildirən dövlətimizin başçısı deyib ki, burada infrastruktura böyük vəsait ayrılıb, bir neçə yaşayış layihəsi icra olunmaqdadır. “2025-ci ildə, ola bilər bir az da tez Zəngilan şəhərinin ilk sakinləri qayıdacaqlar”, - deyə Azərbaycan Prezidenti vurğulayıb.",
        "views": "940",
        "date": "29.09.2023 13:18",
        "link": "https://musavat.com/news/prezident-zengilan-seherine-ilk-qayidisin-vaxtini-aciqladi_1009859.html"
    },
    {
        "title": "Azərbaycan Prezidenti və Birinci vitse-prezident Qənirə Paşayevanın vəfatı ilə bağlı nekroloq imzalayıblar",
        "category": "Son xəbər",
        "content": "Prezident İlham Əliyev və Birinci vitse-prezident Mehriban Əliyeva Milli Məclisin deputatı, parlamentin Mədəniyyət komitəsinin sədri Qənirə Paşayevanın vəfatı ilə bağlı nekroloq imzalayıblar.\nMusavat.com xəbər verir ki, nekroloqda deyilir:\n\"Azərbaycan ictimaiyyətinə ağır itki üz vermişdir. Tanınmış ictimai xadim və jurnalist, Azərbaycan Respublikası Milli Məclisinin deputatı, Milli Məclisin Mədəniyyət komitəsinin sədri Qənirə Ələsgər qızı Paşayeva 2023-cü il sentyabrın 28-də ömrünün 49-cu ilində vəfat etmişdir.\nQənirə Paşayeva 1975-ci il martın 24-də Tovuz rayonunun Düz Qırıqlı kəndində anadan olmuşdur. O, orta məktəbi bitirərək 1991–1998-ci illərdə Azərbaycan Dövlət Tibb Universitetinin pediatriya fakültəsində oxumuş, daha sonralar Bakı Dövlət Universitetində beynəlxalq hüquq ixtisası üzrə təhsil almış, 2010-cu ildə isə dissertasiya müdafiə edərək siyasi elmlər üzrə fəlsəfə doktoru elmi dərəcəsinə layiq görülmüşdür.\nƏmək fəaliyyətinə 1998-ci ildən “ANS” televiziya şirkətinin Xəbərlər xidmətində başlayan Qənirə Paşayeva həmin şirkətdə 2005-ci ilədək müxtəlif vəzifələrdə çalışmış, 2005–2012-ci illərdə Heydər Əliyev Fondunun İctimaiyyətlə əlaqələr departamentinin rəhbəri olmuşdur.\nQənirə Paşayeva üçüncü, dördüncü, beşinci və altıncı çağırışlar Azərbaycan Respublikası Milli Məclisinin deputatı seçilmişdir. O, Milli Məclisin Mədəniyyət komitəsinin sədri, Asiya Parlament Assambleyasında Azərbaycan nümayəndə heyətinin və Azərbaycan–Pakistan parlamentlərarası əlaqələri üzrə işçi qrupun rəhbəri, Avropa Şurasının Parlament Assambleyasında Azərbaycan nümayəndə heyətinin üzvü, eləcə də Avstraliya və Yeni Zelandiya, Bosniya və Herseqovina, Fransa, Gürcüstan, İndoneziya, İraq, İspaniya, İtaliya, Koreya, Qazaxıstan, Qırğızıstan, Macarıstan, Malayziya, Mərakeş, Misir, Moldova, Özbəkistan, Rumıniya, Şimali Makedoniya, Tailand, Türkiyə, Türkmənistan, Vyetnam və Yaponiya parlamentləri ilə əlaqələr üzrə işçi qrupların üzvü olmuşdur. Qənirə Paşayeva həmçinin Dünya Azərbaycanlılarını Əlaqələndirmə Şurasının üzvü və Avrasiya Beynəlxalq Araşdırmalar İnstitutu İctimai Birliyinin sədri idi.\nQənirə Paşayeva zəngin ictimai-siyasi fəaliyyəti dövründə çalışdığı bütün sahələrdə dərin məsuliyyəti və insanlara münasibətdə yüksək həssaslığı ilə böyük hörmət və rəğbət qazanmışdır. Milli dövlət quruculuğu və vətəndaş cəmiyyətinin formalaşdırılması istiqamətində nailiyyətlərin əldə olunmasında onun təqdirəlayiq xidmətləri vardır. O, Milli Məclisin Mədəniyyət komitəsinin sədri kimi ölkədə mədəniyyət sahəsində dövlət siyasətinin uğurla gerçəkləşdirilməsində yaxından iştirak etmişdir.\nVətənpərvərliyi, milli dövlətçiliyə sədaqəti və xalqımızın mədəni-mənəvi dəyərlərinə xüsusi ehtiramı Qənirə Paşayevaya Azərbaycan cəmiyyətində həqiqi nüfuz qazandırmışdır. Maarifçilik və xeyriyyəçilik fəaliyyəti onun ali insani keyfiyyətlərini xarakterizə edən başlıca cəhətlər idi.\nQənirə Paşayevanın aktual mövzularda qələmə aldığı çoxsaylı elmi-kütləvi və publisistik məqalələr, müəllifi olduğu ssenarilər diqqət və maraqla qarşılanmışdır. Qənirə Paşayeva Azərbaycanın haqq səsinin, Qarabağ həqiqətlərinin yüksək kürsülərdən dünyaya çatdırılması üçün var qüvvəsini səfərbər etmiş, türk xalqları arasında birlik və qardaşlıq əlaqələrinin daha da dərinləşdirilməsi işinə dəyərli töhfələr vermişdir.\nTanınmış ictimai xadim, xeyirxah və səmimi insan Qənirə Ələsgər qızı Paşayevanın əziz xatirəsi onu tanıyanların qəlbində daim yaşayacaqdır.\nAllah rəhmət eləsin!\nİlham Əliyev\nMehriban Əliyeva\nƏli Əsədov\nSahibə Qafarova\nSamir Nuriyev\nEldar Əzizov\nƏdalət Vəliyev\nFərəh Əliyeva\nAdil Kərimli\nEldar Quliyev\nHicran Hüseynova\nƏhliman Əmiraslanov\nEldar İbrahimov\nSəməd Seyidov\nRafael Hüseynov\"",
        "views": "808",
        "date": "29.09.2023 13:16",
        "link": "https://musavat.com/news/azerbaycan-prezidenti-ve-birinci-vitse-prezident-qenire-pasayevanin-vefati-ile-bagli-nekroloq-imzalayiblar_1009858.html"
    },
    {
        "title": "Təcili Tibbi Yardım LƏĞV OLUNUR - RƏSMİ",
        "category": "Səhiyyə",
        "content": "Azərbaycanda Təcili və Təxirəsalınmaz Tibbi Yardım Mərkəzi yaradılır.\nBu barədə Tibbi Ərazi Bölmələrini İdarəetmə Birliyindən (TƏBİB) məlumat verilib.\nQeyd olunub ki, əhaliyə göstərilən təcili və təxirəsalınmaz tibbi yardım xidmətinin keyfiyyətinin, əlçatanlığının və operativ göstərilməsinin təmin olunması, habelə tibb işçilərinin maddi rifahının yüksəldilməsi istiqamətində davamlı tədbirlər həyata keçirilir:\n\"Respublika əhalisinin sağlamlığının qorunması istiqamətində tibbi xidmətlərin daha da yaxşılaşdırılmasını, yüksək səviyyədə təcili və təxirəsalınmaz tibbi yardım göstərilməsini təmin etmək məqsədi ilə Tibbi Ərazi Bölmələrini İdarəetmə Birliyinin (TƏBİB) tabeliyindəki təcili və təxirəsalınmaz tibbi yardım stansiyaları yenidən təşkil olunur.\nTƏBİB-in Müşahidə Şurasının qərarına əsasən, Bakı Şəhər Təcili və Təxirəsalınmaz Tibbi Yardım Stansiyası, \"113\" Təcili və Təxirəsalınmaz Tibbi Yardım Stansiyası, Təcili və Təxirəsalınmaz Tibbi Yardım Stansiyasının Avtobazasının fəaliyyəti optimallaşdırılaraq bir mərkəzdə - “Respublika Təcili və Təxirəsalınmaz Tibbi Yardım Mərkəzi” publik hüquqi şəxsin qismində birləşdirilir.\nMərkəzin yaradılmasında məqsəd xidmət keyfiyyətinin beynəlxalq səviyyəyə yüksəldilməsi, təcili və təxirəsalınmaz tibbi yardım xidməti göstərən əməkdaşların bilik və bacarıqlarının eyni dərəcədə artırılması, vahid standartlar əsasında iş prinsipinin, eləcə də təcili və təxirəsalınmaz tibbi yardım xidmətinin “vahid pəncərə” sistemi şəklində qurulmasıdır\".",
        "views": "21892",
        "date": "29.09.2023 13:14",
        "link": "https://musavat.com/news/tecili-tibbi-yardim-legv-olunur-resmi_1009840.html"
    },
    {
        "title": "Nikola Aznavur: \"Vardanyanı azad etmək üçün hər şeyi etməliyik\"",
        "category": "Region",
        "content": "\"Dostumuz Ruben Vardanyanın Azərbaycan tərəfindən həbs olunduğunu dəhşət hissi ilə öyrəndik\".\nMusavat.com erməni mediasına istinadən xəbər verir ki, bunu \"Aznavur Fondu\"nun həmtəsisçisi və direktorlar şurasının sədri Nikola Aznavur deyib.\n\"Ruben erməni xalqı üçün çox şey edən vətənpərvər və xeyriyyəçidir. O, Tatev monastırının bərpası, Dilicanda UWC məktəbinin yaradılması və digər humanitar təşəbbüslərdə iştirak edib. Biz Rubeni mümkün qədər tez azad etmək üçün hər şeyi etməliyik\", - deyə o bildirib.\nMusavat.com",
        "views": "968",
        "date": "29.09.2023 13:12",
        "link": "https://musavat.com/news/nikola-aznavur-vardanyani-azad-etmek-ucun-her-seyi-etmeliyik_1009860.html"
    },
    {
        "title": "İlham Əliyevdən Şərqi Zəngəzurla bağlı SON DƏQİQƏ açıqlaması",
        "category": "Siyasət",
        "content": "“Bu gün Şərqi Zəngəzur sıfırdan yenidən inşa edilir, bütün Qarabağ kimi”.\nMusavat.com xəbər verir ki, bu sözləri Zəngilanda keçirilən “Davamlı şəhərlər iqtisadi inkişafın hərəkətverici və bərabərsizliklərlə mübarizə aparan qüvvəsi kimi” mövzusunda 2-ci Milli Şəhərsalma Forumunun açılış mərasimində çıxışı zamanı Azərbaycan Respublikasının Prezidenti İlham Əliyev söyləyib.\nŞəhərsalma forumuna ümumilikdə 400 iştirakçının qatıldığını bildirən dövlət başçısı deyib: “Bu, bizim dostluğumuzun təzahürüdür, bizim birgə marağımızın təzahürüdür ki, işğal dövründə tamamilə dağıdılmış əraziləri yenidən inşa edək”.",
        "views": "1286",
        "date": "29.09.2023 13:10",
        "link": "https://musavat.com/news/ilham-eliyevden-serqi-zengezurla-bagli-son-deqiqe-aciqlamasi_1009857.html"
    },
    {
        "title": "Kavanodan SENSASİON AÇIQLAMA: \"İlham Əliyev başa düşdü ki...\"",
        "category": "Siyasət",
        "content": "\"Hesab edirəm ki, Azərbaycan Prezidenti İlham Əliyev hərbi əməliyyatlara başlaya biləcəyini və ciddi müqavimətlə üzləşməyəcəyini anladı. O, problemi hərbi yolla həll etmək üçün əlverişli səbəb gözləyirdi və onu dəyərləndirdi\".\nMusavat.com erməni mediasına istinadən xəbər verir ki, bu sözlər ATƏT-in Minsk Qrupunun keçmiş amerikalı həmsədri, Kentukki Universitetinin Patterson Diplomatiya Məktəbinin professoru Keri Kavano tərəfindən səslənib.\nKeçmiş diplomatın sözlərinə görə, Azərbaycan üçün ilk siqnal Laçın dəhlizinin bağlanmasından sonra onun yenidən açılması yönündə hər hansı təzyiqlə üzləşməməsi oldu.\nKavanonun fikrincə, hazırda baş verənlər bu yöndə kifayət qədər səy göstərməyən və kifayət qədər addım atmayan vasitəçilərin uğursuzluğudur. Digər tərəfdən, ABŞ və Avropa tərəflərə heç bir həll yolu təqdim etmədi.\nMusavat.com",
        "views": "1782",
        "date": "29.09.2023 13:06",
        "link": "https://musavat.com/news/kavanodan-sensasion-aciqlama-ilham-eliyev-basa-dusdu-ki_1009837.html"
    },
    {
        "title": "Rusiya Ukraynadakı müharibəyə nə qədər xərcləyəcək? - İLGİNC RƏQƏM",
        "category": "Dünya",
        "content": "Rusiya 2024-cü ildə hərbi xərcləri cari illə müqayisədə 68 faiz artırmaq niyyətindədir. Kreml bu addımı Rusiyaya qarşı aparılan “hibrid müharibə” ilə əsaslandırır.\nMusavat.com CNN-ə istinadən xəbər verir ki, Rusiya Maliyyə Nazirliyi 2024-cü ilin büdcə layihəsini sentyabrın 28-də təqdim edib.\nNazirlik “milli müdafiə xərcləri” üçün büdcədən 10,77 trilyon rubla qədər (111,04 milyard dollar) vəsait ayırmağı təklif edir.\nRusiya prezidentinin mətbuat katibi Dmitri Peskov hərbi büdcənin artırılmasını zəruri saydığını deyib: “Aydındır ki, belə bir artım mütləq lazımdır, çünki biz hibrid müharibə vəziyyətində yaşayırıq, biz “xüsusi hərbi əməliyyatı” davam etdiririk. Mən bizə qarşı gedən hibrid müharibəni nəzərdə tuturam. Bu isə çoxlu xərc tələb edir”.\nRusiyanın maliyyə naziri Anton Siluanov isə büdcənin əsas diqqətini Rusiyanın başlatdığı müharibədə “qələbə” üçün hərbi xərclərə yönəltdiyini qeyd edib: “Büdcənin strukturu göstərir ki, əsas diqqət qələbəmizin təmin olunmasına yönəlib - ordu, müdafiə qabiliyyəti, silahlı qüvvələr, döyüşçülər - cəbhə üçün, qələbə üçün lazım olan hər şey büdcədə var. Bu, bizim üzərimizə ciddi yükdür. Amma bu, şübhəsiz ki, bizim prioritetimizdir”.\nMusavat.com",
        "views": "671",
        "date": "29.09.2023 12:57",
        "link": "https://musavat.com/news/rusiya-ukraynadaki-muharibeye-ne-qeder-xercleyecek-ilginc-reqem_1009856.html"
    },
    {
        "title": "Qənirə Paşayevanın SON MÜSAHİBƏSİ - VİDEO",
        "category": "Gündəm",
        "content": "Xəbər verdiyimiz kimi, millət vəkili Qənirə Paşayeva dünən müalicə olunduğu Mərkəzi Klinikanın reanimasiya şöbəsində vəfat edib.\nMusavat.com xəbər verir ki, mərhum vəziyyəti pisləşmədən öncə son müsahibəsini İTV-yə verib.",
        "views": "645",
        "date": "29.09.2023 12:55",
        "link": "https://musavat.com/news/qenire-pasayevanin-son-musahibesi-video_1009843.html"
    },
    {
        "title": "Aleksanyan İlham Əliyevə MÜRACİƏT ETDİ: Xahiş edirəm, ən tez zamanda...",
        "category": "Region",
        "content": "Erməni bloger Natali Aleksanyan Azərbaycan Prezidenti İlham Əliyevə müraciət edib.\nMusavat.com xəbər verir ki, Aleksanyan Azərbaycan liderindən onun Xankəndiyə gəlməsinə icazə verilməsini xahiş edib.\nMüraciətdə bildirilir ki, ermənilərin Qarabağda yaşamasının yeganə yolu onların Azərbaycan cəmiyyətinə reinteqrasiyasından keçir:\n“Azərbaycan Respublikasının Prezidenti İlham Əliyevə müraciət\nHörmətli cənab Prezident!\nMən başa düşürəm ki, ermənilərin Qarabağda yaşamasının yeganə yolu onların Azərbaycan cəmiyyətinə reinteqrasiyasından keçir. Mən özüm də Qarabağ ermənilərinin hörmət etdiyi, fikrinə qulaq asdıqları bir adamam.\nXahiş edirəm ki, mənim ən tez bir zamanda Xankəndiyə gəlməyimə şərait yaradasınız ki, mən oradakı ermənilərlə bir yerdə olum, onların Azərbaycan cəmiyyətinə reinteqrasiyasına yardım edim.\nHörmətlə, Natali Aleksanyan”.\nMusavat.com",
        "views": "14446",
        "date": "29.09.2023 12:52",
        "link": "https://musavat.com/news/aleksanyan-ilham-eliyeve-muraciet-etdi-xahis-edirem-en-tez-zamanda_1009855.html"
    },
    {
        "title": "Azərkosmos Ümumdünya Kosmos Həftəsinə hazırlaşır",
        "category": "Texnologiya",
        "content": "Azərkosmosun təşkilatçılığı ilə artıq ikinci ildir ki, oktyabrın 4-10-da Azərbaycanda Ümumdünya Kosmos Həftəsi (World Space Week) keçirilir. Gəncləri kosmik sahəyə həvəsləndirmək, maarifləndirmək və innovativ kosmik ekosistemi inkişaf etdirmək məqsədilə 20-dən çox tədbirin təşkili planlaşdırılır.\nXatırladaq ki, Ümumdünya Kosmos Həftəsi BMT Baş Assambleyasının qərarı ilə 2000-ci ildən 4-10 oktyabrda qeyd olunur. 4 oktyabr (1957) Yerin ilk süni peyki “Sputnik-1”in orbitə çıxarıldığı gün, 10 oktyabr (1967) isə “Ay və digər səma cisimləri də daxil olmaqla, kosmik fəzanın tədqiqi və istifadəsi üzrə dövlətlərin fəaliyyət prinsipləri haqqında” müqavilənin imzalandığı tarixdir.\nBuilki Kosmos Həftəsinin özəlliyi odur ki, Bakıda keçiriləcək Beynəlxalq Astronavtika Konqresi ilə eyni vaxta təsadüf edir. Buna görə Bakı konqresinə gələn qonaqlar ölkədə təşkil olunan tədbirlərdə fəal iştirak edəcəklər. Azərkosmos bu məqsədlə Kosmik Fond, Ümumdünya Kosmos Həftəsi Assosiasiyası, İtaliya Kosmik Agentliyi, “Leanspace” şirkəti, həmçinin yerli qurum ¬– İnnovasiya və Rəqəmsal İnkişaf Agentliyi, eləcə də universitetlərlə əməkdaşlıq edəcək.\nKosmos Həftəsi ərzində Beynəlxalq Kosmik Stansiya ilə radioəlaqə, “Pitch Deck” master-klassı, panel müzakirələri, astronavtlar və kosmik sahə mütəxəssisləri ilə görüşlər təşkil olunacaq.\nBuilki Ümumdünya Kosmos Həftəsi “Kosmos və sahibkarlıq” mövzusuna həsr olunub.\nQeyd edək ki, Azərbaycan bu beynəlxalq layihəyə 2015-ci ildə qoşulub. Ümumdünya Kosmos Həftəsi çərçivəsində dünyanın əksər ölkələrində astronomiya və kosmos elminin təbliğinə dair müxtəlif tədbirlər keçirilir.",
        "views": "193",
        "date": "29.09.2023 12:49",
        "link": "https://musavat.com/news/azerkosmos-umumdunya-kosmos-heftesine-hazirlasir_1009854.html"
    },
    {
        "title": "Sentyabrın son günü hava necə olacaq? - PROQNOZ",
        "category": "Ölkə",
        "content": "Bakıda və Abşeron yarımadasında sentyabrın 30-da hava şəraitinin dəyişkən buludlu olacağı, arabir tutulacağı, əsasən yağmursuz keçəcəyi gözlənilir.\nMilli Hidrometeorologiya Xidmətindən Musavat.com-a verilən məlumata görə, gündüz yarımadanın bəzi yerlərində qısamüddətli az yağış yağacağı ehtimalı var.\nGecə və səhər bəzi yerlərdə zəif duman olacaq. Şimal-qərb küləyi gündüz cənub-şərq küləyi ilə əvəz olunacaq.\nHavanın temperaturu gecə 15-20° isti, gündüz 23-28° isti olacaq. Atmosfer təzyiqi 758 mm civə sütunu olacaq. Nisbi rütubət gecə 75-85%, gündüz 50-60% olacaq.\nAzərbaycanın rayonlarında havanın əsasən yağmursuz keçəcəyi, lakin gündüzdən bəzi yerlərdə arabir yağış yağacağı gözlənilir. Axşam ayrı-ayrı yerlərdə leysan xarakterli olacağı, şimşək çaxacağı, dolu düşəcəyi ehtimalı var. Gecə və səhər bəzi rayonlarda duman olacaq. Şərq küləyi əsəcək.\nHavanın temperaturu gecə 15-18° isti, gündüz 24-29° isti, dağlarda gecə 5-10° isti, gündüz 13-18° isti olacaq.\nMusavat.com",
        "views": "256",
        "date": "29.09.2023 12:48",
        "link": "https://musavat.com/news/sentyabrin-son-gunu-hava-nece-olacaq-proqnoz_1009853.html"
    },
    {
        "title": "Paşinyandan ruslarla bağlı SENSASİON AÇIQLAMA",
        "category": "Region",
        "content": "Bu həftənin çərşənbə axşamı Nikol Paşinyan partiyasının deputatları ilə qızğın müzakirə aparıb. Görüş parlamentdə baş tutub və kifayət qədər uzun müddət davam edib. Paşinyan parlamentə axşam saatlarında gəlib və 3 saatdan sonra çıxıb.\nMusavat.com erməni mediasına istinadən xəbər verir ki, bu barədə yerli “Joxovurd” qəzeti yazıb.\n“Gələn xəbərlərə görə, Nikol Paşinyan və fraksiya deputatları Qarabağdakı vəziyyəti, yerli ermənilərin təxliyəsi ilə bağlı məsələləri və oktyabrın 5-də Qranadada keçiriləcək İlham Əliyev-Paşinyan görüşünü müzakirə ediblər. Görüşdə əsasən Ermənistanın baş naziri danışıb.\nNikol Paşinyan özünəməxsus tərzdə yeni günahkarlar tapıb: onun fikrincə, Qarabağda yaranmış fəlakətli vəziyyətə görə ruslar, yerli separatçılar və erməni müxalifəti, bir sözlə, ondan başqa hamı günahkardır”, - deyə yazıda qeyd olunur.\nMusavat.com",
        "views": "1781",
        "date": "29.09.2023 12:45",
        "link": "https://musavat.com/news/pasinyandan-ruslarla-bagli-sensasion-aciqlama_1009850.html"
    },
    {
        "title": "Rusiya \"Taliban\"ın tanınması şərtini açıqlayır -inklüziv hökumət qurulmalıdır",
        "category": "Dünya",
        "content": "Əfqanıstanda inklüziv Nazirlər Kabinetinin (müxtəlif siyasi qüvvələr və millətlərin təmsil olunacağı) formalaşdırılması Rusiya tərəfindən “Taliban”ın hakimiyyəti üçün ilkin şərtdir.\nMusavat.com xarici mediaya istinadla xəbər verir ki, bunu Rusiya prezidentinin Əfqanıstan üzrə nümayəndəsi, Xarici İşlər Nazirliyinin ikinci Asiya departamentinin direktoru Zamir Kabulov deyib.\n“Biz sözün tam mənasında etno-siyasi inklüziv Nazirlər Kabinetinin formalaşdırılması üçün Kabildən əlavə konstruktiv addımlar gözləyirik. Gələcəkdə bu, Əfqanıstanın yeni rəhbərliyinin rəsmi tanınması üçün əsas ola bilər”, - o bildirib.\nKabulov əlavə edib ki, bu baş verərsə, Rusiya “Taliban” nümayəndələrini BMT Təhlükəsizlik Şurasının sanksiya siyahısından çıxaracaq.\nDaha əvvəl Zamir Kabulov deyib ki, “Taliban” hərəkatının nümayəndələri mahiyyətcə terrorçu deyillər.\nSentyabrın 29-da Əfqanıstanın müvəqqəti hökumətində Xarici İşlər Nazirliyinin rəhbəri vəzifəsini icra edən Əmir Xan Müttəqinin başçılıq etdiyi “Taliban” Moskva formatı üzrə Kazanda keçirilən danışıqlara gəlib.\nMusavat.com",
        "views": "304",
        "date": "29.09.2023 12:43",
        "link": "https://musavat.com/news/rusiya-taliban-in-taninmasi-sertini-aciqlayir-inkluziv-hokumet-qurulmalidir_1009831.html"
    },
    {
        "title": "\"Hər şeyi sənə halal edirəm, əzizim Qənirə\" - Vahid Mustafayev",
        "category": "Gündəm",
        "content": "\"Hər şeyi sənə halal edirəm əzizim Qənirə və hamıdan bunu etməyi rica edirəm\".\nBunu Vahid Mustafayev dünən axşam saatlarında vəfat edən millət vəkili Qənirə Paşayeva haqqında qeyd edib.\n\"O xəbəri eşidəndən qulağıma uzaqdan da olsa, açıq-aydın “taq-taq” səsləri gəlirdi – anlamırdım bu ürəyimin qapısıdır, yoxsa bu qapının arxasındakı “zindan”da həyatım boyu müxtəlif işgəncələrə dözən ürəyim yenə də döyünürdü?! Bəlkə həmin “taq-taq” məndən bu ağır və göz yaşlarından paslanmış qapını açıb, daim “döyülməkdən” qanına qəltan olan ürəyimi “azadlığa” buraxmaqla insafa gəlməyimi başıma vururdu...\nGündən-günə yaxınlaşan bu monoton səs-küydə eyni taqqıltını on dəfə, yüz dəfə, min dəfə eşidirdim. Sanki ürəyim parçalanıb yuvarlaqlaşaraq poladdan döyülmüş yüzlərlə təkərlərə çevrilib asinxron “taq-taq”larla qatarı arxaya baxmadan qasırğa kimi, ox kimi, yaranan gündən nizamlanan relslərlə növbəti qeyri-müəyyənliyə tərəf qaçırdırdı... Əcaib mənzərə idi – bilmirsən dəmir yolunun yamacı ilə uzanan kol-kos, teleqraf dirəkləri, mənə tərəf dönən adamlar, rəngarəng avtomobillər, gözəl və yaraşıqlı evlər mənə tərəf qaçır, yoxsa mən sakitcə hərəkətsiz bir yerdə dayanan bu varlıqlardan başımı götürüb harasa qaçıram? Bilmirəm, başa düşmürəm.\nÜmumiyyətlə, bu son günlər başıma gələnlərin çoxunu başa düşmürəm…\nYa Rəbb, dünyada hər şey necə də qəribədir!\nTufanlı, yağışlı bir axşam idi. Həmişə olduğu kimi işdə gec qalmışdım ki, kimsəsizlik şəraitində təzə aldığım yazı masası arxasında sakit, maneəsiz oturaraq çətin 90-cı illərin, müstəqilliyimizin bərpası dövründə tərtəmiz və korrupsiyaya uğramamış, sovet və əsasən sosrealizm, propaqanda qabığında “mazollaşmış” jurnalistikasını tanımayan müxbirlərin yaradılması haqqında düşünüm. O zamanlar artıq WTN və BBC məktəbini keçdikdən sonra mən aydın anlayırdım ki, yeni Azərbaycana yeni jurnalistika və jurnalistlər lazımdır. Lakin satqın və hələ də orda-burda “qardaş olub Hayastan-Azərbaycan” oxumağı cəhd edən Bakı kimi kosmopolit meqapolisinin küçələrində bunu etmək çətin idi və mən üz tutdum bizim rayonlara, daha doğrusu, ölkəmizin kəndlərində böyüyən və halal Azərbaycan çörəyi yemiş gənclərə. Deyə bilmərəm ki, bu yol asan idi, amma indi, üstündən 30 il keçəndən sonra və Qarabağ qaytarılandan sonra anlayıram ki, düz yol idi. Bu proses “çiçək” sözünü “tsitsək” kimi səsləndirmələrlə mübarizədən tutmuş seçilmişlərə xarici dillərin öyrədilməsi, Azərbaycan tarixi, dili və Quran dərsləri vermək kimi akademik siniflərdən ekstremal jurnalistikaya güllə kimi çaxılaraq dünyanın ən qaynar nöqtələrində reportajların hazırlanmasına qədər uzun və əzəmətli idi.\nMən bilirdim ki, Azərbaycan yaradıcılığa açıq və aydın insanlarla bol məkandır – qarşıda duran problemlər yalnız kəndlərdən paytaxta gələn yolu asanlaşdırmaq, maraqlı və qabiliyyətli gəncləri yerin altından da olsa, tapıb çıxarmaq, mədəni-maarif işini milli-dünyəvi istiqamətdə aparmaq, ideologiyanı müəyyənləşdirmək və hədəf olaraq düzgün nümunə tapmaqdır! Beləliklə, Tovuz rayonundan Qənirə Paşayeva, Salyan rayonundan Natəvan Babayeva, Neftçala rayonundan Qənirə Ataşova, İmişlidən Eldəniz Vəliyev, Cəbrayıldan Anar Cəbrayıllı, Füzulidən Əli Əhmədov və yüzlərlə digər yaradıcı gənclər ANS Akademiyasında təhsil aldı, böyük və əzəmətli bir yol astanasında dayanan gənclər üçün “Döyüş alnınıza yazılıb” 2/216 (Quran Surəsi və Ayəsi) ideologiyası yaradıldı və nümunə olaraq ibrətamiz, su kimi şəffaf, peşəkar və tam Milli Qəhrəman, reportyor Çingiz Mustafayev seçildi və proses başlandı!\nİllər keçdi, lakin nə tufan, nə də yağış azaldı. Daşlı-kəsəkli yollarda kəsilən və sağalmayan yaraları elə həmin yağış suyu ilə “yuyan” ANS-çilər tufana qarşı getməklə Çingizin yolu ilə dayanmadan gedirdilər. Qənirə Paşayeva da bu yolun yolçusu idi ANS-də. Sanki hər bir yeni reportajı ilə Fransadan və ya İraqdan, Qarabağdan və ya digər qaynar nöqtələrdən o yolun sonuna çatdığını və artıq Çingizin bir neçə addımlığında olduğunu zənn edirdi… Lakin Çingiz hələ uzaqda idi. Daim savadlanmağa olan meyl, möhkəm iradə, Vətənpərvərlik - Qənirəni ANS-çilər sıralarında belə fərqləndirirdi. O daim asan işlərdən qaçır, müşküllüyə qarşı atılırdı və bu üzərinə gələn, bir qadın üçün həddindən artıq ağır görünən çətinliklər kütləsinin arxasında daim Çingizi axtarirdı, ona vacib bir sirrini açmaq istəyirdi… Bu sirr və ya illər boyu səni incidən sual, və ya səni narahat edən hərəkətin və ya hərəkətsizliyin necə də vacib oldu ki, sən o dünyaya növbədənkənar qədəm basdın? Hər şeyi sənə halal edirəm əzizim Qənirə və hamıdan bunu etməyi rica edirəm!\nBir neçə gün əvvəl düşünə bilərdimmi ki, ürəyimdəki bu təlaş, məndən uzaqlaşan qatarın “taq-taq”ı minlərlə mil məsafəni təkbaşına hansısa uzaq, tamamilə naməlum istiqamətdə hərəkət edən ürəyimin bir parçası, növbəti şagirdim Qənirənin sonuncu yoludur? ANS PRESS xəbər yaydi ki, Azərbaycanın məşhur jurnalistlərindən biri, ictimai və siyasi xadim Qənirə Paşayeva vəfat edib. Bu nə pis... çox pis xəbərdir... Niyə şəfa tapmadı? Axı milyonlarla insan onun sağalmasına dua edirdilər! Niyə ürəyimdə “taq-taq” edən qatar ona şəfa gətirmədi və ya onu şəfa müstəvisinə çıxarmadı?!\nBelə bir mətnin sonunda bu və ya digər standart ifadəni, məsələn, onun ruhunun dincəlməsi haqqında yazmaq lazımdır. Lakin Qənirə Paşayeva sağlığında bütün gücü ilə çətinliklərlə savaşaraq, daim yeni hədəflər seçərək döyüş amalında idi. İnanmıram ki, ölümündən sonra Qənirə ruhunun dincəlməsinə can atsın... Bir də ki, Çingizin yanında hansı rahatlılqdan danışmaq olar?! Bir onu bilirəm ki, insan onu tanıyanlar yaşadıqca ölməzdir\"./News24.az ",
        "views": "1492",
        "date": "29.09.2023 12:42",
        "link": "https://musavat.com/news/her-seyi-sene-halal-edirem-ezizim-qenire-vahid-mustafayev_1009829.html"
    },
    {
        "title": "Qarabağın erməni sakinlərinə MÜRACİƏT: Hər bir vətəndaşımız kimi, onlar da...",
        "category": "Qarabağ xəbərləri",
        "content": "\"Qarabağda yaşayan erməni əsilli vətəndaşlarımızın milli qanunvericilikdə və beynəlxalq sənədlərdə təsbit edilmiş hüquq və azadlıqlarının təmini və müdafiəsi daim diqqət mərkəzindədir\".\nMusavat.com xəbər verir ki, bunu Azərbaycanın İnsan Hüquqları üzrə Müvəkkili (Ombudsman) Səbinə Əliyeva Qarabağda yaşayan erməni əsilli vətəndaşların hüquq və azadlıqlarının təmini və müdafiəsi ilə bağlı danışarkən deyib.\nOnun sözlərinə görə, demokratik, hüquqi, dünyəvi dövlət olan Azərbaycan bu ilin 19-20 sentyabrda həyata keçirdiyi lokal xarakterli antiterror tədbirləri nəticəsində uzun illər ərzində vətəndaşların hüquq və azadlıqlarının təmininə ciddi təhdid yaradan halları aradan qaldırmaqla beynəlxalq hüquqla tanınan ərazisi üzərində öz suverenliyini tam təmin edib.\nOmbudsman bildirib ki, Azərbaycanda milliyyətindən, dinindən, dilindən, irqindən və digər mənsubiyyətindən asılı olmayaraq hər bir vətəndaşın, o cümlədən Qarabağda yaşayan erməni əsilli vətəndaşların hüquq və azadlıqlarının səmərəli müdafiəsi istiqamətində kompleks tədbirlər həyata keçirilir: \"Qarabağda yaşayan erməni əsilli vətəndaşlarımızın milli qanunvericilikdə və beynəlxalq sənədlərdə təsbit edilmiş hüquq və azadlıqlarının təmini və müdafiəsi daim diqqət mərkəzindədir. Bildirmək istərdik ki, hər bir vətəndaşımız kimi, Qarabağda yaşayan erməni əsilli vətəndaşlarımız da hüquq və azadlıqlarının təmini məsələsi ilə bağlı hər hansı problemlə üzləşərsə, 24/7 rejimində fəaliyyət göstərən “916” Çağrı Mərkəzi, təsisatın telefon nömrəsi, eləcə də sosial şəbəkə hesabları vasitəsilə və elektron qaydada Ombudsmana müraciət edə bilərlər\".\nMusavat.com ",
        "views": "676",
        "date": "29.09.2023 12:39",
        "link": "https://musavat.com/news/qarabagin-ermeni-sakinlerine-muraciet-her-bir-vetendasimiz-kimi-onlar-da_1009851.html"
    },
    {
        "title": "Gözüylə görənlər",
        "category": "Yazarlar",
        "content": "30 illik işğal dövründə yüz minlərlə insanımız öldü, indi Qarabağın azad edilməsini görmədilər. Bu, məsələnin kədərli tərəfidir. Ancaq xoş tərəfi də var: xalqımıza qarşı cinayətlər törətmiş quldurlar indi rəzil vəziyyətindədir.\nSrağagün Ruben müəllimin sərhəddə tutulmasını gördük. İlana ağu verən bu tip 3 il qabaq Qırmızı Bazar kəndi yanındakı 2 min il yaşı olan çinarın qabağında guruldayırdı, “artsax”ın əbədiliyindən dəm vururdu. İndi ağlamalı gündədir.\nDünən müharibə cinayətkarı, Ermənistanın eks-prezidenti Serj Sərkisyanın İrəvanda “verdiyi” intervünü izlədik. “Verdiyi” sözünü ona görə dırnaqda yazdım ki, Sərkisyan da islanmış cücəyə dönmüşdü, hıqqanaraq, sözləri hansısa dərin yerlərindən güc-bəla tapıb danışırdı. Deyirdi gərək biz ermənilər ümidsizliyə qapılmayaq, bu, ağır günahdır və sairə. Görəsən, hazırda zarafat eləmirdi ki? Axı onun ingilis yazar, “Qara bağ” kitabının müəllifi Tomas de Vaal-a (son günlər axmaq, qızışdırıcı şərhləri ilə neytrallığını gözgörəsi itirmiş Tomas müəllimə də bir quş) hələ 20 il qabaq verdiyi intervüdə belə fikirlər var idi: “Biz Xocalı hadisəsini ona görə törətdik ki, azərbaycanlılar onlarla zarafat eləmədiyimizi anlasınlar”.\nSərkisyanın, Köçəryanın, Qukasyanın, Saakyanın və başqa daşnak tör-töküntülərinin bu günlərə canlı şahid olması çox əladır. Bizdə el arasında daha çox jarqon kimi işlənən “gözü ilə görən” söyüşü, təhqiri var. Hazırda Sərkisyan və Co əsl gözü ilə görəndir.\nAmma yenə də qonşumuz əbədi xislətindən geri qalmır. Taxta peçenye verib, dranduletinə benzin töküb, kamali-ədəblə yola salırsan, “genosiddən” danışırlar. Bu genosiddirsə, əsir düşməmək üçün aylarla gizlənərək, qarlı  dağlardan aşıb gələn laçınlıların, kəlbəcərlilərin başına gətirilən nə imiş? 1993-cü ilin avqustunda Füzuli ərazisində köçkün karvanını PDM-lərdən atəşə tutan erməni dəstələri indi Laçın yolunda tıxacdan gileylənir.\nBöyük problemdir, həqiqətən. Tarixin təkərini geri fırlatsalar, bu “problemdən” bizə də verərsiniz.\nZəngilanda, Horadizdə erməni quldurlarından qurtulmaq üçün özünü Araza vuranlar, Murov dağlarında vəhşilərə əsir düşməmək üçün qayadan atılan qızlar, ac-yalavac, çırılçılpaq Biləsuvar, İmişli, Bərdə, Yevlax çöllərinə tökülən yüz minlərlə bədbəxt insanlar da yadımızdan çıxmayıb. Ancaq yazdım axı: xislət var. Xasiyyəti dəyişmək mümkün deyil. “Mən sənə zəhərli iynəmi vurmalıyam, çünki əqrəbəm”.\nGünortaya qədər (28 sentyabr) Qarabağdan Ermənistana köçənlərin guya 70 minə çatdığını açıqladılar. Paşinyanın mətbuat katibi Nazilə xala belə deyirdi. Məncə, azdır, 700 min demək lazımdır. Sonra milyon yarıma çıxardın. Ağlaşma üçün, əzabkeş xalqın qanını sümürmək üçün təzə belə “soyqırım” projeləri lazımdır. Yenə bir qrup mafioz erməni varlansın, şişsin, konserva oğurlasın, şirkətlər qursun deyə faciə uydurmaq zamanıdır. Sanki erməni xalqı “ujas” filmlərin aşiqidir, normal kinolara baxa bilmir. Elədirmi? Əlbəttə, elə deyil. Ən azından sovet komik aktyoru Frunzik Mkrtçyanın rollarını xatırlayırıq. Deməli, bu camaat da istəsə gülə bilir. Bəs niyə onun “ziyalılarının”, “elitasının” erməni xalqına yazığı gəlmir, daim onu ağlatmağa çalışır? Ona boyundan yekə projelər cızır, hoppana bilməyəcəyi ucalıqlar, qaldıra bilməyəcəyi dağlar göstərir. Həmişə də bu işlərin axırı ağlaşma ilə bitir.\nBitirmi? Açığı, buna çox inanmağım gəlmir. Hələ dolma və Sarı gəlin razborkası qalır. \n  Zamin HACI",
        "views": "855",
        "date": "29.09.2023 12:38",
        "link": "https://musavat.com/news/gozuyle-gorenler_1009852.html"
    },
    {
        "title": "Prezident Əliyevin diplomatik, hərbi uğurları - qərəzli təhrif cəhdləri və tarixdən 6 nümunə",
        "category": "Siyasət",
        "content": "  Azərbaycanın öz torpaqlarını azad etməsini Rusiyanın N.Paşinyan hakimiyyətinə təzyiqi kimi qiymətləndirmək tarixi hadisələrə yanlış, şəxsi prizmadan baxmağın təzahürlərindəndir. Əgər Rusiya ilə Ermənistan arasındakı siyasi ziddiyyətlər Azərbaycanın xeyrinə istifadə olunubsa, bu siyasətçinin situasiyanı doğru qiymətləndirməsi, yüksək manevr qabiliyyəti və siyasi istedadının göstəricisidir. Məsələn, Otto Fon Bismarkı siyasi manevrlərin, rəqibləri neytrallaşdırmağın, rəqib düşərgədəki ziddiyyətlərdən yararlanmağın böyük ustası adlandırırlar. İndi, Bismarkın “Şimali Alman İttifaqı” yaradılması və Prussiya-Fransa müharibəsi ərəfəsindəki siyasi manevrlərini fərqli dövr, fərqli coğrafiya, fərqli kontekst və miqyasda Prezident İlham Əliyev tətbiq edib və nəticə maksimumdur.\n1-ci nümunə: ABŞ-ın Müstəqillik müharibəsi\n\nQayıdaq Azərbaycanın böyük qələbəsində Rusiya-Ermənistan ziddiyyətlərinin roluna, Azərbaycan xalqının və Ali Baş komandanın rolunun qərəzli şəkildə təhrif edilməsi, kiçildilməsi kimi uğursuz cəhdlərə.\nBu yanaşma ilə demək olar ki, Amerikada müstəqillik müharibəsi Fransa, İspaniya və Niderlandın Britaniyaya təzyiqinin nəticəsində mümkün oldu və indi ABŞ-ın Müstəqilliyi kimi qeyd edilən bu hadisə sən demə 16-cı Lüdovikin 3-cü Georq üzərində qələbəsi imiş və bu, qlobal əhəmiyyətli tarixi hadisədə Corc Vaşinqtonun heç bir xidməti yox imiş?\nXüsusilə də, bu məntiqlə Fransanın Amerikaya hədiyyə etdiyi Azadlıq heykəli fonunda ABŞ-ın müstəqillik uğrunda savaşı Fransanın hesabına yazıla və Vaşinqtonun Parisdən asılılığının rəmzi sayıla bilərmiş?\nHalbuki, bu, tarix boyu müşahidə olunan geosiyasi maraqların gah toqquşması, gah üst-üstə düşməsi və yaxud da bəzən dövlətlərin zorən və ya marağına uyğun neytral qalması kimi situasiyalarla izah olunmalıdır.\nBütün dövrlərdə tarixi hadisələr ərəfəsində müttəfiqlər və rəqiblər düşərgəsi formalaşdırılması o qədər təbiidir ki, ciddi intellektual dairələrdə mübahisələndirilmir.\nPrezident İlham Əliyev İkinci Qarabağ müharibəsi ərəfəsindən bu günədək müxtəlif güc mərkəzlərinin bəzilərini neytrallaşdırdı, bəzi güclər arasındakı ziddiyyətlərin mahiyyətini və miqyasını doğru qiymətləndirərək onlardan milli maraqlar üçün zərgər incəliyi ilə istifadə etdi, zərbə məqamını düzgün seçdi.\n2-ci nümunə: Amerikada vətəndaş müharibəsi və Rusiya\n\nBaşqa bir misal: Amerikada Şimallılarla-Cənubluların vətəndaş müharibəsində (1861-1865) Rusiyada təhkimçiliyi ləğv etmiş İkinci Aleksandr quldarlığın əleyhinə olan Avraam Linkolnun mövqeyini müdafiə edirdi. Fransa isə əksinə, Şimalın əleyhinə savaşa girməyə hazır olsa da məcburən neytral qalmışdı. Hətta İvan Turçaninov (amerikalılar Turçin adlandırırdı) adlı rus polkovniki isə şimallıların ordusunda briqada generalı idi. İndi demək olarmı ki, Amerikada quldarlığı Rusiyanın maraqları, çar İkinci Aleksandr ləğv edib və Avraam Linkolnun heç bir xidməti yoxdur?\n3-cü nümunə: Avstriya-Prussiya müharibəsi və Rusiya\nDaha bir misal: Otto Fon Bismark Avstriya ilə Rusiyanın Balkanlardakı rəqabətindən istifadə edərək Avstriya ilə müharibədən qalib çıxdı və Avstriyanın nəzarətində olan torpaqları Prussiyaya birləşdirərərək “Şimali Alman İttifaqı”nı yaratdı. Bu Bismarkın Rusiyanın maraqlarına xidməti, Rusiyanın Avstriyanı cəzalandırması, yoxsa Almaniya tarixinin qızıl səhifəsi idi?\n4-cü nümunə: Fransa-Prussiya müharibəsi və Rusiya\nDahi Bismarkdan bir misal. Dəmir kansler Fransa ilə müharibə zamanı Rusiyanı neytrallaşdıra bildi və qələbədən dərhal sonra Rusiyanın Qara dənizdə donanma saxlamasına qoyulmuş qadağanın aradan qaldırılmasına dair sənədi başqa Avropa ölkələri ilə birlikdə imzaladı. Bu Bismarkın 1871-ci il Fransa-Prussiya müharibəsində Rusiyanın neytral qalmasına görə təşəkkürü idi. Halbuki, Prussiyanın Avstriyaya və Fransaya qalib gəlməsi nəticəsində güclənməsi Rusiyanın geosiyasi maraqlarına o qədər də uyğun deyildi. Amma, Bismarkın hücum üçün seçdiyi şərtlər və zaman kontekstində, onun Rusiyaya münasibətdə apardığı əməkdaşlıq siyasəti nəticəsində neytral qalırdı. Yoxsa, bəlkə deyəsiniz ki, Bismark Rusiyaya xidmət edirmiş? Qətiyyən bu fikrə düşməyin. Növbəti tarixi fakt bu iddianızı alt-üst edəcək. Rusiyaya Qara dənizdə donanma saxlanmasına icazə verildiyi 1871-ci ildən 4 il sonra, 1875-ci ildə Prussiya Berlin traktatını imzalamış və nəticədə Rusiyaya aid olan bir çox ərazilər Osmanlının nəzarətinə keçmiş, bu hadisə Rusiyanı qəzəbləndirmişdi.\n5-cü nümunə: İstiqlal savaşı və Atatürk-Lenin münasibətləri\nDahi Atatürk Qərblə müstəqillik uğrunda savaşında Leninlə müttəfiqliyə getmək zorunda qalmış və rasional-praqmatik siyasi qərarlar qəbul etmiş, nəticədə müasir Türkiyənin təməlini qoymuşdu. Lenin Atatürkə müxtəlif yardımlar da göstərmişdi. Bu, Atatürkün İstiqlal savaşını Leninin və bolşevizmin Qərbə təzyiqinin nəticəsinə çevirir, Atatürkün lider olaraq rolunu azaldırmı? Əlbəttə, yox!!!\n6-cı nümunə: İkinci Dünya müharibəsi və Çörçil-Ruzvelt-Stalin müttəfiqliyi\n\nİkinci Dünya müharibəsi zamanı kommunistlərin ağlına gəlməzdi ki, kommunist Stalini burjuaziyanın təmsilçiləri olan Çörçil və Ruzveltlə əməkdaşlıqda, Avropalı və amerikalılar isə Çörçili və Ruzvelti Stalinlə müttəfiqlikdə ittiham edərək qələbəni başqasının adına yazsınlar. Konkret bir hadisə ətrafında hər ölkənin öz marağı ola və aktiv tərəf neytral tərəfin neytrallığından yararlana bilər.Vəssalam!\nTarix belə misallarla doludur, hamısı sadalanmaz və ehtiyac da yoxdur. Bütün dünyanın xəbərdar olduğu bu 5 tarixi hadisə də kifayətdir.\nParalellər\n\nYeri gəlmişkən, siyasi xarakterlər və tərz olaraq O.Bismarkla İ.Əliyev arasında çox saylı paralellər tapmaq mümkündür. Məsələn, ümumiləşdirsək hər iki liderin davranışında hərbdə qətiyyətlilik, diplomatiyada çeviklik, manevrlik əlamətləri aparıcı faktorlardır. Hərbi qələbədən eyforiyaya qapılmayıb zamanında dayanmaq, danışıqlara getmək, lazım gəldikdə yenidən qətiyyətli zərbə endirmək, yenidən danışıqlarda beynəlxalq hüquqa uyğun konstruktiv mövqe tutmaq, qlobal sülhə və ticarətə töhfə verən təşəbbüslərlə çıxış etməklə dünyanın rəğbətini qazanmaq. (Bu barədə daha geniş və daha əsaslandırılmış şəkildə növbəti yazıda)\n\nSadəcə, Azərbaycan təqribən 30 il ərazində həm Rusiya, həm İran, həm də Qərblə siyasətini doğru, rasional qura bildi, Türkiyə ilə “bir millət iki dövlət” konsepsiyasını addım-addım inkişaf etdirdi və “hücum saatı”nı gözlədi. 2023-cü ildə isə 30 il ərzində aparılan siyasətin ZƏFƏR nöqtəsini qoydu.\n\nİbrahim Məmmədov\nTarix üzrə fəlsəfə doktoru, əməkdar jurnalist\n ",
        "views": "754",
        "date": "29.09.2023 12:38",
        "link": "https://musavat.com/news/prezident-eliyevin-diplomatik-herbi-ugurlari-qerezli-tehrif-cehdleri-ve-tarixden-6-numune_1009839.html"
    },
    {
        "title": "Britaniya şirkəti Söyüdlü düyününü çözdü",
        "category": "Ölkə",
        "content": "Nazir kənddə iclas keçirdi, sakinlərin müraciət etmələri üçün əlaqələndirici şəxs təyin olundu\nBaş nazir Əli Əsədovun yanında Gədəbəy rayonunun Söyüdlü kəndində vəziyyətin araşdırılması üçün yaradılmış komissiyanın növbəti iclasında əsas yekun bu olub ki, üç müşahidə quyusunun suyunda sianid qeydə alınıb. Halbuki proseslər yeni başlayan zaman sözügedən mədəni idarə edən şirkət sianid turşusunun olduğunu inkar edirdi, bildirirdilər ki, belə bir şey yoxdur. Amma ekspertlər onların əksinə olaraq qeyd edirdilər ki, Dövlət Komissiyası bunu aşkar edəcək, elə də oldu, üç quyuda miqdarından asılı olmayaraq sianid turşusunun aşkar edildiyi açıqlandı.\nMaraqlıdır ki, əhalini narahat edən məsələlərin həlli istiqamətində verilən tapşırığın təxirəsalınmadan icrası ilə əlaqədar \"Micon\" İnternational Co Limited şirkəti Azərbaycana dəvət olunub və 2023-cü il 25 iyul-01 avqust tarixlərində beynəlxalq şirkətin ekspertləri tərəfindən Gədəbəy mədən sahəsi və ətraf ərazilərdən - Gədəbəy şəhəri, Söyüdlü, Yenikənd, Arıxdam kəndləri və Qumlu yaşayış massivində müstəqil monitorinqlər keçirilib, həmçinin Gədəbəy və Mis çaylarından su, torpaq nümunələri götürülüb, atmosfer havasında zərərli qazların, eləcə də toz hissəciklərinin konsentrasiyası, radiasiya fonu və səs-küyün səviyyəsi ölçülüb. Belə ki, Gədəbəy sahəsində 20 nöqtədə yeraltı, 18 nöqtədə yerüstü su nümunələri götürülüb, su keyfiyyəti üzrə monitorinq məlumatları 35 parametr üzrə (suda sianidin miqdarı, ümumi, sərbəst və zəif turşulu mühitdə dissosiasiya olunan miqdarları) təhlil edilib. İclas zamanı qərara alınıb ki, zavodun fəaliyyətinin mərhələli şəkildə bərpası yenidənqurma və modernləşdirmə işlərinin yerinə yetirilməsi qrafikinin işlənib hazırlanmasından və təqdim olunmasından, onun müvafiq dövlət qurumları ilə razılaşdırılmasından sonra təmin oluna bilər.\nQeyd edək ki, \"Micon\" İnternational Co Limited şirkəti dağ-mədən sektorunda beynəlxalq təcrübəyə malikdir. Liberal İqtisadçılar Mərkəzinin sədri Akif Nəsirli “Bakı-Xəbər”ə şərhində maraqlı məqama toxunub.  “Mən komissiyanın rəyində belə bir məsələ sezdim ki, şirkətin fəaliyyətinə, yenə həminki qayda ilə, yəni sianid turşusu vasitəsilə prosesin aparılmasına icazə verilə bilər, amma qaydalara əməl etmək şərtilə. Bu, məyusedici haldır. Mən gözləyirdim ki, hasilat üsulu dəyişdiriləcək. Bilirsiz ki, indi dünya 50 il bundan əvvəlki dünya deyil, indi qızıl hasilatında ətraf mühitə daha az zərər verən bir neçə hasilat metodu bəllidir”, - deyə A.Nəsirli bildirib.\nFazil Mustafa \nMillət vəkili Fazil Mustafa mövzu ilə bağlı “Yeni Müsavat”a dedi ki, Nazirlər Kabineti tərəfindən yaradılmış komissiyanın bu müddətdə ciddi çalışdığı görünür: “Xarici şirkətin köməyi ilə ciddi yoxlamalar aparılıb. Sianid maddəsinin olması barədə məlumatların verilməsi onu göstərir ki, məsələyə müəyyən dərəcədə obyektiv yanaşılıb. Sianid turşusunun təhlükəsi barədə əvvəlcədən də xəbərdar olunurdu. Təbii ki, bunsuz da istehsal etmək mümkün deyildi. Amma bunun miqdarı məsələsi daha çox önəmli idi. Ətraf mühitə və vətəndaşlara nə qədər zərər vurur. Vətəndaşların da etirazlarının bu formada nəzərə alınması, araşdırılma aparılması müsbət bir tendensiyadır. Hər halda, toplaşaraq belə bir açıqlama verilməsi onu göstərdi ki, hökumət bu kimi məsələlərə kifayət qədər həssaslıqla yanaşır. Mən də fikirləşirəm ki, əslində hasilatın müəyyən dərəcədə üsulu dəyişməli idi. Bu üsul əgər ətraf mühitə ziyan vurursa, əhalinin yaşaması üçün ciddi problemlər yaradırsa, mədən, yaxud da istehsal vətəndaşın həyatından daha vacib deyil. Bəlkə birdən-birə bunu dəyişmək çətindir, amma hər halda, qeyd olunmalıdır. Gələcək üçün belə bir tövsiyə verilib, fərqli bir metodologiya üzrə bu istiqamətdə  yeni bir hasilat metodunun gerçəkləşməsi barədə araşdırmalar aparılır. Bunun verilməsi müəyyən dərəcədə gələcəyə ekoloji fəlakətin çərçivəsinin böyüməsinin qarşısının alınması istiqamətində düşünüldüyü rəyini yarada bilərdi. Ona görə də bu məsələ barədə mən də o fikirdəyəm ki, vətəndaş sağlamlığıma zərər verən hansısa istehsal varsa, bunu hansısa formada daha az zərərli, ya da zərərsiz formada həyata keçirmək yolları axtarılmalıdır”.  \nNəzərə çatdıraq ki, ötən gün Gədəbəy rayonunun Söyüdlü kəndində tullantıxana sahəsində monitorinqlərin aparılması və mövcud vəziyyətin qiymətləndirilməsi məqsədilə yaradılmış komissiyanın üzvlərinin kənd sakinləri ilə görüşü də keçirilib. Görüş çərçivəsində “Micon” Beynəlxalq Monitorinq Şirkətinin apardığı monitorinqin nəticələri təqdim olunub. Gədəbəy rayonunun Söyüdlü kəndində fəaliyyət göstərən “Azərbaycan Beynəlxalq Mədən Şirkəti”(AIMC) bütün tövsiyələri, monitorinq nəticələrini qəbul edib və pozuntu hallarının olduğunu etiraf edib. Bunu Söyüdlü kəndində tullantıxana sahəsində monitorinqlərin aparılması və mövcud vəziyyətin qiymətləndirilməsi məqsədilə yaradılmış Komissiyanın sədri, ekologiya və təbii sərvərlər naziri Muxtar Babayev “Micon” Beynəlxalq Monitorinq Şirkətinin Gədəbəyin Söyüdlü kəndində tullantıxana sahəsində apardığı monitorinqin nəticələrinin təqdimatı ilə bağlı kənd sakinləri ilə görüşdə deyib. Nazir əlavə edib ki, Gədəbəyin Söyüdlü kəndində ekoloji məsələlərlə bağlı Ekologiya və Təbii Sərvətlər Nazirliyinə sakinlərin müraciət etmələri üçün birbaşa əlaqələndirici şəxs də təyin olunub. O bildirib ki, həmin şəxs Nəzərov Surxay Əli oğludur və vətəndaşlar mövcud problemlərlə bağlı ona müraciət edə bilərlər: “Gədəbəyin Söyüdlü kəndində 18 nöqtədə yerüstü sulardan nümunələr götürülüb və müəyyən edilib ki, codluq və bulanıqlılıq, həmçinin ağır metallar normadan yüksəkdir. Bir nöqtədə sianidin miqdarı 0,013 müəyyən edilib. Əslində isə norma 0,005 olmalıdır. Həmçinin 32 nöqtədə torpaqdan nümunələr götürülüb. Bütün göstəricilər norma daxilində olub, lakin ağır metallar yüksək göstəricilərlə xarakterizə olunub. Mədəndənkənar axın sularından götürülmüş su nümunələrində də ağır metalların normadan yüksək olduğu qeydə alınıb”. Nazir qeyd edib ki, “Micon” şirkətinin apardığı monitorinqlərin yekunlarına dair həm şirkətə tövsiyə xarakterli sənəd hazırlanıb, həm də dövlət qurumları üçün nəzarət tədbirlərinin görülməsi və problemlərin aradan qaldırılması istiqamətində tövsiyələr təqdim edilib.\nNazirin sözlərinə görə, aparılan yoxlamalar zamanı Gədəbəy Qızıl-Mis Emalı Zavodunda avtomatik idarəetmə sisteminin işləmədəyi və ya yarı avtomat rejimdə çalışdığı müəyyən edilib: “Bu da tullantıların gölə axıdılması zamanı kimyəvi tullantılara nəzarətin zəif olmasına gətirib çıxarır. Biz şirkətlə bərabər ictimai nəzarətin qurulmasına çağırış edirik\".\nQeyd edək ki, sianid bədənin oksigendən istifadə etmə qabiliyyətinə mane olan, sürətlə hərəkət edən, potensial ölümcül kimyəvi maddədir. Sianür hidrogen sianid (HCN) və ya sianogen xlorid (CNCl) kimi rəngsiz qaz və ya maye ola bilər. Sianid bəzən “acı badam” qoxusuna malik olaraq təsvir edilir, lakin heç də həmişə qoxu vermir. Sianidin suya buraxılmasından sonra insanlar suya toxunmaqla və ya içməklə məruz qala bilərlər. Suya buraxılan bərk sianid həmçinin hidrogen sianid qazı (HCN və ya AC) yarada bilər. Sianidlə qida və ya içkinin bərk formalarla çirklənməsi ehtimalı daha yüksəkdir. Sianid qazı hava şəraitindən asılı olaraq açıq yerlərdə tez dağılaraq onu açıq havada daha az zərərli edir. Sianidə məruz qalmanın əlamətləri və simptomları çoxdur. Kiçik dozalarda sianidə məruz qaldıqda və ya dərhal sonra bu əlamətlər və simptomlar inkişaf edə bilər: sinə ağrısı, sinə sıxlığı, başgicəllənmə, göz ağrısı, göz yaşı, həyəcan, nəfəs almaqda çətinlik, başağrısı, ürəkbulanma, sürətli və ya yavaş ürək dərəcəsi, sürətli və ya yavaş nəfəs alma, narahatlıq, nəfəs darlığı, qusma, zəiflik.\nAfaq MİRAYİQ,\n“Yeni Müsavat”\n ",
        "views": "743",
        "date": "29.09.2023 12:33",
        "link": "https://musavat.com/news/britaniya-sirketi-soyudlu-duyununu-cozdu_1009849.html"
    },
    {
        "title": "Gözdən iraq həmvətənlər - FOTOLAR",
        "category": "Reportaj",
        "content": "Vətən müharibəsinin Anım gününü türkmənlərlə qeyd etmək niyə bu qədər lazımlıdır?\nBu il Vətən müharibəsinin başladığı gün, yəni Anım günü İraqın türkmən şəhəri Təll-Afarda qeyd olunub.\nAvrasiya Beynəlxalq İnkişaf Assosiasiyasının (ABİA) təşəbbüsü ilə 27 sentyabr günü münasibəti ilə Təll-Afarda şəhər bələdiyyəsi ilə birlikdə sərgi və anım mərasimi keçirilib.\nTədbirdə Azərbaycandan ABİA-nın İdarə Heyətinin sədri Elçin Əsgərov iştirak edib, çıxış edib, habelə sərgi və tədbirdə iştirak edənlərə Azərbaycan-Ermənistan müharibəsi, Qarabağ haqqında məlumat verib.\nTəll-Afar Gənclər Mərkəzində keçirilən tədbirdə dövlət məmurları, türkmən qəbilə rəisləri, siyasi, elmi və mədəni ictimaiyyətin təmsilçiləri iştirak edib. tədbirdə həmçinin Vətən müharibəsinə həsr olunmuş qısametrajlı film də nümayiş olunub. İştirakçılar Azərbaycan şəhidlərinin xatirəsini dualarla yad ediblər.\nTədbiri giriş sözü ilə açan şəhər meri Seyid Qasim Şərifi Azərbaycanın öz ərazi bütövlüyünün bərpası uğrunda apardığı Vətən müharibəsi zamanı türkmənlərin ruhən onların yanında olduğunu və mənəvi dəstəyini, Azərbaycanın uğurlarına sevindiklərini qeyd edib, eyni zamanda Azərbaycan ərazilərinin işğalı dövründə baş vermiş erməni vandalizmini İraqdakı İŞİD dövrü zülmü ilə müqayisə edib. Şəhər meri sonda bütün Azərbaycana bir günlük antiterror əməliyyatlarındakı uğuru və ərazi bütövlüyünün tam bərpası ilə bağlı təbriklərini çatdırıb. Tədbirdə ABİA-nın İdarə Heyətinin sədri Elçin Əsgərov İraqın türkmən əhalisinin Azərbaycana ardıcıl şəkildə göstərdiyi mənəvi dəstəyə görə təşəkkür edib, Azərbaycanın tarix boyu yaratdığı şanlı dövlətlər dövründə İraq türkmənləri ilə daima bir-birinə bağlı olduqlarını qeyd edərək, bu yaxınlığın ölkələr arasında dostluğa daha çox töhfə verəcəyinə əminlik bildirib.\nQeyd edək ki, tədbir çərçivəsində həmçinin “Ortaq mədəniyyətin övladları – İraq türkmənləri və Azərbaycan” adlı kitabın təqdimatı keçirilib. “Avrasiya Beynəlxalq İnkişaf Assosiasiyası” (ABİA) və İraqın Telafər Gənclər Mərkəzinin birgə işi olan Azərbaycan və ərəb dillərində hazırlanmış kitab İraq türkmənlərinin tarixini, onların demoqrafik, mədəni və etnoqrafik vəziyyətini, eləcə də Azərbaycan xalqı ilə ortaq mədəni irsini, İraq və Azərbaycanın tarixi əlaqələrini əks etdirən məqalələr toplusundan ibarətdir. Kitaba 12 tanınmış iraqlı türkmən və eyni sayda azərbaycanlı tədqiqatçı tərəfindən hazırlanmış 12 tədqiqat məqaləsi daxil edilib.\nƏlbəttə, Anım gününün Azərbaycanın son 100 illik tarixinə düşmüş mühüm hadisə kimi xarici ölkələrdə qeyd edilməsi normaldır, hərçənd bildiyim qədər bu il yalnız İraqda bu cür sərgi-tədbir formasında yad edilib. Lakin İraqda, xüsusən də türkmənlər üçün keçirilən bu tədbirin Azərbaycan üçün mühüm əhəmiyyəti vardır. Çünki İraq türkmənləri Azərbaycan xalqının bir hissəsi, ya da başqa sözlə elə azərbaycanlılardır. Bu mənada Anım gününün qeyd olunması həm də İraq türkmənləri ilə Azərbaycan arasında mənəvi bağların gücləndirilməsi üçün mühüm addımdır. Bu barədə bir az sonra, amma əvvəlcə niyə Təll-Afar?\nQeyd edək ki, Təll-Afar şəhəri Azərbaycan xalqı ilə sıx tarixi və mədəni köklərə malik olan İraqın üç milyonluq türkmən əhalisinin mərkəzi şəhəridir. Doğrudur, adətən İraq türkmənləri dedikdə yada Kərkük şəhəri düşür. Çünki bu şəhər İraq türkmənlərinin tarixi-mədəni mərkəzidir. Lakin İraq türkmənlərinin kompakt yaşadığı, əhalisinin əksəriyyətini türkmənlərin təşkil etdiyi Təll-Afar türkmənlərin çoxluqda olduğu Ninyeva əyalətinin mərkəzi, həm də İraq türkmənlərinin hazırda mədəni-siyasi mərkəzidir. Bu mənada Təll-Afar indi Kəkrük qədər əhəmiyyətli türkmən çoxluğunun qeyri-rəsmi “paytaxtıdır” olaraq mühüm əhəmiyyət daşıyır.\nQeyd edim ki, İraq türkmənlərin Yaxın Şərq və Mərkəzi Asiya coğrafiyasına yayılmış türkmən tayfaları içərisində dil, adət-ənənə baxımından Azərbaycana ən yaxın olan icmadır.\nİraqlı tədqiqatçı Ə.Bəndəroğlu yazırdı: \"İraq türkmənlərinin ləhcəsi Azərbaycan dilindən fərqlənmir. İraq türkmənlərinin ləhcəsində müşahidə edilən bəzi kiçik fərqlər əhəmiyyətsizdir və onları qeyri-adi bir şey hesab edilməməlidi.\" (A.Benderoğlu, “Türkmənlər İraq inqilabında”, Bağdad, 1972) Kərkük ləhcəsini, folklorunu (poetik və musiqili) bilən türkiyəli, azərbaycanlı, eləcə də İraq alimləri qeyd edirlər ki, “bu camaat Azərbaycan dilində danışır və onun folkloru Azərbaycan folklorundan çox da fərqlənmir, hansı ki onun qüdrətli budaqlarından biridir”.\nMaraqlıdır ki, Azərbaycan ədəbi dilində Cənubi Azərbaycan və Bağdad (Kərkük) dialekt xüsusiyyətləri üstünlük təşkil edir, Kərkük ləhcəsi Azərbaycan dilinin cənub qrupuna daxil edilib. Bunun bir səbəbi də İraq türkmənlərinin Azərbaycan əsilli olmaları ilə bağlıdır. Tədqiqat materiallarına əsasən İraq bir qismi Azərbaycan ərazisindən İraqa köç edib. Xüsusən də Qarabağ və Gəncə bölgəsindən orta əsrlərdə çoxlu sayda türkmən elatları İraqa köçürülüb. İraq türkmənlərinin bir qisminin Qarabağlı kökünə aid olmasından bəhs edən xoyratlardan (folklor dördlüklərindən) bəziləri:\nƏslim Qarabağlıdır\nSinəm çarpaz dağlıdır\nKəsilib gəlib-gedən\nDemək yollar bağlıdır\nBir başqa xoyratda isə bəzi İraq türkmənlərinin Gəncə əsilli olmasına işarə var.\n“Gəncədən Bağdad yolu” xoyratı buna sübutdur:\nBağdad yolu Gəncədi\nGülü pəncə-pəncədi\nDemə sizdən irağam\nBu sevda ölüncədi\nVə ya başqa variantda:\nHarda bir qərib görsən\nElə bil, Gəncəlidi\nHazırda İraqda yaşayan 3 milyondan çox türkmən Azərbaycan xalqının bir hissəsi, coğrafi olaraq ayrı düşmüş həmvətənlərimizdir. Təsadüfi deyil ki, bu ayrılıq yalnız Azərbaycanda hiss olunmur, həm də türkmənlər arasında Azərbaycana ikinci vətən, ana Vətən münasibəti var. Qarabağ müharibəsi zamanı, daha əvvəl aprel döyüşləri vaxtı türkmənlər hə zaman Azərbaycanın yanında olduqlarını bildiriblər, özlərini bu ölkənin bir parçası bilərək dərdimizə şərik olublar. Bu mənada Anım gününün türkmənlərlə qeyd olunması həm də qələbə sevincinin, şəhidlərin bərabər yad edilməsi baxımından təqdirəlayiq addımdır.\nİraq əhalisinin 8-10 faizə yaxınını təşkil edən türkmən icması həm də Azərbaycanın bu ölkədə və bütün dünyada səsi, təbii diasporudur. İraq türkmənləri ilə yüksək səviyyəli əlaqələr Azərbaycan üçün İraq dövləti ilə isti münasibətlərin qorunub saxlanması, yalnız İraqda deyil, son 30 ildə dünyanın fərqli coğrafiyalarına yayılmış türkmən icması ilə birgə hərəkət və diaspor fəaliyyətinin koordinasiyası baxımından mühüm əhəmiyyət kəsb edir. Başqa sözlə, türkmənlər həm də Azərbaycanın Yaxın Şərqdəki “yumşaq gücü”dür. Nəzərə almaq lazımdır ki, türkmənlər yalnız İraqda deyil, həm də Suriyada, eləcə də Livanda kompakt halda yaşayır.\nBu gün türkmənlərlə Azərbaycan arasında tarixi, mədəni və digər sahələrdə əlaqələrin inkişafı həm də İraq-Azərbaycan (eləcə də Suriya və Livan) münasibətlərinin istiləşməsi, dostluq əlaqələrinin dərinləşməsi baxımından faydalıdır. Bu əlaqələr son illərdə gücü və paralel olaraq düşmənləri də artan Azərbaycan üçün mühüm əhəmiyyət kəsb edir.\nKənan RÖVŞƏNOĞLU",
        "views": "1685",
        "date": "29.09.2023 12:33",
        "link": "https://musavat.com/news/gozden-iraq-hemvetenler-fotolar_1009846.html"
    },
    {
        "title": "ABŞ-dan gələn üç elçi onlar üçün əfv istəyir",
        "category": "Ölkə",
        "content": "Amerika terrorçuların bağışlanmasını doğru addım hesab edirsə, onda niyə Quantanamodakı məhbusları bağışlamırlar?\nABŞ dövlət katibinin Avropa və Avrasiya məsələləri üzrə köməkçisi vəzifəsini icra edən Yuri Kimin Qarabağda baş verən hadisələrə hiddətli və qərəzli münasibəti bəllidir.  Yuri Kimin Senatın Xarici Əlaqələr Komitəsindəki çıxışında \"ABŞ \"Dağlıq Qarabağ\"ın (belə bir inzibati vahid yoxdur) erməni əhalisinə qarşı etnik təmizləmə və ya digər vəhşiliklər törətmək üçün qısa və ya uzunmüddətli heç bir hərəkətə və ya səyə dözməyəcək\" bəyanatı Bakıda haqlı narazılıq yaratmışdı.\nDövlət katibinin müavininin açıqlaması əlbəttə ki, yersiz təhdiddən başqa bir şey deyildi. Azərbaycan antiterror tədbirləri ilə göstərdi ki, öz ərazisində silahlı xunta rejimi ilə vətəndaşı hesab etdiyi erməni əhalisi ilə bərabərlik işarəsi qoymur. Onların təhlükəsizliyinə də hər cür təminat verilir.  Birləşmiş Ştatların dövlət katibi Entoni Blinkenin yardımçısı postunda səlahiyyətləri icra edən, əslən koreyalı olan amerikalı diplomat qadının siyasət qaydalarından və diplomatik etikadan çox uzaq açıqlamasına baxmayaraq Prezident İlham Əliyev həm onu, Beynəlxalq İnkişaf Agentliyinin (USAID) rəhbəri Samanta Paueri və ABŞ Dövlət Departamentinin Qafqaz danışıqları üzrə baş müşaviri Lui Bononu qəbul edib. Görüşdə Azərbaycanın Qarabağ bölgəsində həyata keçirilmiş antiterror tədbirləri nəticəsində yaranmış hazırkı vəziyyət barədə fikir mübadiləsi aparıldı.\n Hazırda qanunsuz erməni silahlı qüvvələrinin tərk-silah edildiyini deyən Prezident İlham Əliyev onların Azərbaycan ərazisindən çıxarılması prosesinin həyata keçirildiyini bildirib. Azərbaycan Prezidenti qeyd edib ki, antiterror tədbirləri zamanı mülki əhaliyə ziyan dəyməyib, hədəf ancaq qanunsuz erməni silahlı birləşmələri və hərbi obyektlər olub.\nQarabağ bölgəsində yaşayan erməni sakinlərin hüquqlarına toxunan Prezident İlham Əliyev vurğulayıb ki, Azərbaycanda yaşayan digər etnik azlıqlar kimi, onların da hüquqları ölkə qanunvericiliyi və beynəlxalq öhdəliklər çərçivəsində təmin ediləcək. Dövlətimizin başçısı qeyd edib ki, Azərbaycanın nümayəndələri ilə Qarabağın erməni sakinlərinin təmsilçiləri arasında reinteqrasiya istiqamətində dialoq aparılır.\n Dövlətimizin başçısı qeyd edib ki, rəsmi Bakı ölkəmizdə akkreditə olunmuş BMT-nin Rezident Əlaqələndirici Ofisinin yaxın zamanda Azərbaycanın Qarabağ bölgəsinə səfərinin təşkilinə hazırdır.\nYada salaq ki, bu görüşdən bir gün əvvəl ABŞ dövlət Katibi Entoni Blinken  Prezident Əliyevə zəng edib və mətbuatın yazdığına görə, Blinken Qarabağa beynəlxalq missiyanın göndərilməsini, ermənilərə amnistiya verilməsini və ermənilərin hüquqlarını müdafiə etməyə çağırıb. Ekspertlərə görə, əli azərbaycanlıların qanına batmış terrorçuların cəzasız qalmasına Prezident razılıq verməz,  çünki bu, prinsipial  məsələdir. Bunu bilə-bilə Qərb dairələrinin və Blinkenin bu cür təkliflə çıxış etməsində əslində məqsəd nədir? Amerikada  terrorçuların bağışlanmasını doğru addım hesab edirlərsə, onda niyə Quantanamodakı məhbusları bağışlamırlar? Blinkenin bu cür təkliflə çıxış etməsi isə əslində doğru deyil. Daha bizdən nələr istəyirlər?\nAbutalıb Səmədov\nSiyasi şərhçi Abutalıb Səmədov “Yeni Müsavat”a bildirdi ki, son zamanlar az qala hər gün Qarabağda təkcə bizim yox, bütövlükdə dünyada bölgəmizdəki prosesləri izləyənlərin böyük əksəriyyətinin qətiyyən gözləmədiyi hadisələr baş verir: “Çox yox, təqribən bir ay əvvəl heç kimin ağlına gəlmirdi ki, Azərbaycan hakimiyyətinə meydan oxuyan, Ağdam yolunu bağlayaraq nəqliyyatın hərəkətinə imkan verməyən separatçı Qarabağ erməniləri təqribən bir həftə ərzində bu duruma düşəcəklər, dünyanın supergücləri - Rusiya, ABŞ,  Avropa Birliyi Azərbaycan Prezidentinin beynəlxalq hüquq çərçivəsində atdığı qəti addımlara qarşı bu qədər təsirsiz qalacaq, ilk növbədə ermənilərin gözlədiyi addımları ata bilməyəcəklər. Söhbət BMT Təhlükəsizlik Şurasının qətnaməsinin qəbul olunmasından, Azərbaycana qarşı sanksiyaların tətbiq edilməsindən və s. məsələlərdən gedir. Rusiyanın davranışı ilə bağlı məsələlər müəyyən qədər aydındır. Ermənistan hakimiyyətinin dalbadal atdığı yanlış addımlar nəticəsində böyük qonşumuz növbəti dəfə neytrallıq göstərmək və hətta bəzi məqamlarda antierməni mövqeyi tutmaq qərarına gəldi. Yeri gəlmişkən, bu cür davranış müəyyən qədər gözlənilən idi.\nAncaq ABŞ və müttəfiqlərindən ermənilərin gözləntiləri daha böyük idi və heç də təsadüfi deyil ki, ABŞ ermənilərinin diaspor təşkilatı - ANKA prezident Baydeni son günlər baş verən tarixi hadisələrin əsas günahkarı elan edib. Etiraf olunmalıdır ki, ABŞ-Ermənistan münasibətləri son illərin ən soyuq dövrünü yaşayır. Təbiidir ki, bu şəraitdə  qarşıdan gələn seçkilər barədə düşünmək məcburiyyətində olan Ağ Ev administrasiyası erməni seçicilərin səsini almaq üçün müəyyən addımlar atmaq, təkliflərlə çıxış etmək məcburiyyətindədir. Görünür, hələlik ağıllarına gələn, yaxud mümkün hesab olunan ABŞ dövlət Katibi Entoni Blinkenin  Prezident Əliyevə ard-arda zəng etməsi, Qarabağa beynəlxalq missiyanın göndərilməsini təklif etməsi, ermənilərə amnistiya verilməsi və onların hüquqlarını müdafiə etməyə çağırması olub. Təbii ki, bu təklif və çağırışların bir hissəsi müəyyən şərtlər qarşılığında qəbul oluna bilər və bu barədə qərarı Azərbaycan Prezidenti verəcək.\nYeri gəlmişkən, son dövrlər bütün dünyada Azərbaycan Ordusunun apardığı əməliyyatlar diqqətlə araşdırılır və öyrənilir. Ancaq son illər baş verən hadisələr araşdırılarkən dövlət başçımızın zərgər dəqiqliyi ilə apardığı xarici siyasətin diqqətlə öyrənilməsinə xüsusi diqqət yetirilməsi vacibdir. Bu möhtəşəm “diplomatiya dərsi”ni almaq həm erməni siyasətçiləri, həm də onlarla eyni mövqedən çıxış edən “milli siyasətçilərimiz” üçün xüsusilə vacibdir\".\nEtibar SEYİDAĞA,\n“Yeni Müsavat”",
        "views": "973",
        "date": "29.09.2023 12:32",
        "link": "https://musavat.com/news/abs-dan-gelen-uc-elci-onlar-ucun-efv-isteyir_1009848.html"
    },
    {
        "title": "Azərbaycanda çay qırağından video yayıldı, işə polis qarışdı - Şərəf və ləyaqətini alçaldıb...",
        "category": "Kriminal",
        "content": "Şərur Rayon Polis İdarəsinin əməkdaşları tərəfindən keçirilmiş təxirəsalınmaz tədbirlərlə cinayətkar qrup halında rayon sakini Qərib Əhmədovu (ad şərtidir) yaşayış yerindən kənara çay qırağına aparıb güc tətbiq edərək, qollarını bağlayıb küt və kəsici alətlərlə xəsarətlər yetirməklə, şərəf və ləyaqətini alçaldıb video çəkilişini apararaq ağır cinayət törətmiş şəxslər saxlanılıb.\nNaxçıvan Muxtar Respublikası Daxili İşlər Nazirliyinin mətbuat xidmətindən Musavat.com-a verilən məlumata görə, cinayəti törətmiş rayon sakinləri Niftəliyev Elmar Hüseyn oğlu və Seyidov Mirhüseyn Mirəziz oğlunun üzərlərindən odlu silah, küt alət, bıçaq və külli miqdarda narkotik vasitə aşkar olunaraq götürülüb.\nSaxlanılan şəxslər barəsində həbs qətimkan tədbirləri seçilib.\nHazırda cinayətkar dəstənin digər üzvlərinin tutulması istiqamətində və törətdikləri digər cinayətlərin aşkarlanması istiqamətində əməliyyat-axtarış tədbirləri davam etdirilir.",
        "views": "1554",
        "date": "29.09.2023 12:32",
        "link": "https://musavat.com/news/azerbaycanda-cay-qiragindan-video-yayildi-ise-polis-qarisdi-seref-ve-leyaqetini-alcaldib_1009832.html"
    },
    {
        "title": "Ermənilərin gedişi və İrəvanın hücum planı - Bakı hazırlaşır",
        "category": "Analitika",
        "content": "Nikol Paşinyan yaxın günlərdə Qarabağda bir erməninin də qalmayacağını bildirib, buna görə Azərbaycanı “etnik təmizləmədə” ittiham edib.\nMusavat.com xəbər verir ki, bu sözləri politoloq Asif Nərimanlı deyib.\nO bildirib ki, ermənilərin kütləvi köçünün arxasındakı səbəblərdən biri də məhz Bakıya qarşı beynəlxalq səviyyədə kampaniya aparmaq planı dayanır:\n\"Bu kampaniyada əsas motiv kimi “deportasiya” iddiası istifadə olunacaq, İrəvan bununla Bakının Qərbi Azərbaycan məsələsini, azərbaycanlıların öz yurdlarından deportasiya olunmasını danışıqlar masasına daxil etməsinə qarşı əks-gediş hazırlayır.\nHərçənd, ermənilərin Ermənistana qayıtması prosesinin təşkili Azərbaycanın mümkün kampaniyalara qarşı hazırlaşdığını göstərir:\n- Humanitar yardımlar və tibbi ləvazimatların göndərilməsi;\n- Polislərimizin ehtiyacı olan erməni sakinlərə yardım etməsi;\n- Laçın sərhəd-keçid məntəqəsindən keçən ermənilərin media tərəfindən danışdırılması və etiraflarının sənədləşdirilməsi;\n- Sərhədi keçənlərə, xüsusilə yanlarındakı azyaşlıları hərbçilərimiz tərəfindən isti münasibətin göstərilməsi və s;\nBütün bunlar Ermənistanın “etnik təmizləmə”, “deportasiya” iddiaları üzərindən irəli sürəcəyi ittihamlara qarşı tutarlı arqumentlərdir. Bu baxımdan, İrəvan iddialarını beynəlxalq strukturlara çıxarmağa nail olsa belə, nəticə əldə edə biləcəyi çətin görünür\".\nMusavat.com",
        "views": "2143",
        "date": "29.09.2023 12:23",
        "link": "https://musavat.com/news/ermenilerin-gedisi-ve-irevanin-hucum-plani-baki-hazirlasir_1009841.html"
    },
    {
        "title": "100 illik xəyallarını bir “fərman”la gömdülər",
        "category": "Siyasət",
        "content": "1991-ci ildə Azərbaycan torpaqlarında qanunsuz yaradılan, “DQR” və ya “artsax respublikası” adlandırılan işğalçı rejim özünü buraxdı; Xankəndidəki bütün “dövlət strukturlarının” buraxılmasından sonra idarəetmənin təhvil-təslim işlərinə başlanacaq\nAzərbaycan torpaqlarında qurulmuş işğalçı Qarabağ rejimi buraxılıb, bütün təsisatların 2024-cü il yanvarın 1-dək öz fəaliyyətini dayandırması hökmü verilib. Novator.az bildirir ki, rejimin başçısı Samvel Şahramanyan sentyabrın 28-də belə sənəd imzalayıb.\nBildirilir ki, Azərbaycan dövlətinin 19 sentyabr 2023-cü il tarixində keçirdiyi antiterror tədbirlərindən sonra qondarma rejim mövcudluğunu dayandırmaq qərarına gəlib.\nMəlumatda qeyd olunub ki, fərmana əsasən, mövcud ağır hərbi-siyasi vəziyyətlə əlaqədar olaraq, Rusiya sülhməramlı qüvvələri komandanlığının vasitəçiliyi ilə əldə edilmiş razılaşmanı nəzərə alaraq, “artsax” xalqının fiziki təhlükəsizliyinin və həyati maraqlarının təmin edilməsi prioritetinə əsaslanaraq, Azərbaycan Respublikasının nümayəndələri ilə razılaşdırılıb ki, “Dağlıq Qarabağ” sakinlərinin, o cümlədən silahı yerə qoymuş hərbi qulluqçuların öz nəqliyyat vasitələri ilə Laçın dəhlizi ilə sərbəst, könüllü və maneəsiz gediş-gəlişi Azərbaycan Respublikası Qanununun 93-cü maddəsini rəhbər tutmaqla təmin edilir.\n“Dağlıq Qarabağ”ın konstitusiyasına əsasən qərara alınır:\n2024-cü il yanvarın 1-dək idarə tabeliyində olan bütün dövlət qurumları və təşkilatları ləğv edilsin və “Dağlıq Qarabağ” (“artsax”) respublikası öz fəaliyyətini dayandırsın.\n“Dağlıq Qarabağ”ın əhalisi, o cümlədən “respublika”dan kənarda yerləşənlər bu fərman qüvvəyə mindikdən sonra müstəqil və fərdi qərar qəbul etmək məqsəddilə Azərbaycan Respublikasının təqdim etdiyi reinteqrasiya şərtləri ilə tanış olsunlar.\nBu “fərman” dərc edildikdən dərhal sonra qüvvəyə minir.\nSentyabrın 19-da Azərbaycan Silahlı Qüvvələri Xankəndi, Xocalı, Ağdərə, Xocavənd şəhərləri, Şuşa, Xocalı, Xocavənd rayonlarının və keçmiş Ağdərə rayonunun bir hissəsinə nəzarət edən işğalçı rejimə qarşı hərbi əməliyyata başlayıb, ertəsi gün düşmən silahı yerə qoymaq, tərk-silah olmaq öhdəliyi götürüb.\n1991-ci ildə qanunsuz yaradılan, özünü “Dağlıq Qarabağ Respublikası” və ya “artsax respublikası” adlandıran işğalçı rejimə müxtəlif vaxtlarda Leonard Petrosyan (iki dəfə), Artur Mkrtçyan, Georgi Petrosyan, Robert Köçəryan, Arkadi Qukasyan, Bako Saakyan, Araik Arutyunyan, David İşxanyan rəhbərlik ediblər. Samvel Şahramanyan  2023-cü il sentyabrın 9-dan başçı idi.\nXankəndidəki bütün “dövlət strukturlarının” buraxılmasının elan olunmasından sonra idarəetmənin təhvil-təslim işlərinə başlanacaq. DQMV-nin keçmiş İcraiyyə Komitəsinin və bütün qondarma dövlət strukturlarının binalarında Azərbaycan bayraqları dalğalanacaq. Erməni nəşrinin yaydığı xəbərlərdə qeyd olunurdu ki, Şahramanyan Azərbaycanın mərkəzi hakimiyyətindən Xankəndinə girişi təxirə salmağı xahiş edib: “Bildirib ki, şəhərdə artıq təsvirolunmaz çaxnaşma hökm sürür. Qarabağı tərk etmək istəyənlərə humanitar dəhliz veriləcəyi ilə bağlı razılıq əldə olunub”. Azərbaycanın daxili işlər orqanlarının qüvvələri isə dünən Xankəndi şəhərinə daxil olub. Polis əməkdaşlarını daşıyan çoxsaylı xidməti avtomobillər Rusiya sülhməramlılarının müşayiəti ilə Xankəndinə girib. Sosial şəbəkələrdə yayılmış görüntüləri lentə alan erməniəsilli şəxs oradakı qondarma rejimin ünvanına təhqiramiz sözlər işlədib.\nBilgili mənbə hələ ötən həftə “Yeni Müsavat”a demişdi ki,  ilkin dövrdə Azərbaycan bütün bu prosesə nəzarət etmək üçün Xankəndinə komendant təyin edə bilər. Hərbi (yarımhərbi) komendaturaya Rusiya sülhməramlılarının, eləcə də erməni icmasından da nümayəndələrin cəlb edilməsi mümkündür. Xankəndi ilə yanaşı, digər ərazilərdə də, xüsusilə Xocalı və Əsgəran da eyni prinsiplərlə komendaturalar yaradıla bilər ki, bununla təhvil-təslim prosesini maksimum qarşıdurma olmadan aparmaq mümkündür.\nXankəndidə prezidentin xüsusi nümayəndəliyini yaratmaq variantı da var. Bu iş 2021-ci ilin dekabrında Qarabağ iqtisadi rayonuna daxil olan (Şuşa rayonu istisna olmaqla)ərazilərdə Prezidentin xüsusi nümayəndəsi Emin Hüseynova da həvalə edilə bilər. Amma daha ağlabatan variant budur ki, Xankəndi və ətraf rayonlarda Prezidentin xüsusi nümayəndələri olsun. Çünki bu vəzifənin yükü təkcə iqtisadi deyil, hərtərəfli fəaliyyət tələb edir.\nTəhlükəsizlik məsələləri üzrə mütəxəssis Sülhəddin Əkbər “Yeni Müsavat”a açıqlamasında qeyd edib ki, Azərbaycan bütün ərazilərə kontrol edəcək. Amma idarəçiliyə gəlincə, S.Əkbər bildirib ki, ermənilər hansı bölgələri tərk ediblərsə, ora Azərbaycan yurisdiksiyasına keçir, harada erməni əhalisi qalacaqsa, müvəqqəti qarışıq idarəçilik modeli tətbiq edilə bilər. S.Əkbərin fikrincə, hazırkı şəraitdə qarışıq idarəçilik modeli Azərbaycana sərf edir, bu halda “etnik təmizləmə” və “genosid” ittihamlarına son qoya bilirik. Həmsöhbətimiz vurğuladı ki, Xankəndidə hərbi-mülki qarışıq idarəçilik tətbiqi istisna deyil: “Bu məsələlərdə etimad, səmimiyyət olmasa, məcbur qalacağıq ki, birbaşa idarəçilik təşkil edək. Ona görə də Rusiyaya və Qarabağdakı erməni nümayəndələrə xəbərdarlıq kimi bildirilməlidir. Eyni zamanda Azərbaycan kimsəyə arxayın olmadan bütün yaşayış məntəqələrini yoxlamalıdır. Bir tərəfdən ordu, digər yandan Daxili İşlər Nazirliyi və Dövlət Təhlükəsizlik Xidməti regionda işləməyə başlamalıdırlar. Hazırda Ordumuz, kəşfiyyat xidməti və təhlükəsizlik qüvvələri işləyirlər, eləcə də baş nazirin müavini Şahin Mustafayevin rəhbərlik etdiyi İşçi Qrupu fəaliyyətə başlamaqdadır”.\nOrxan ƏLİYEV\n“Yeni Müsavat”",
        "views": "2129",
        "date": "29.09.2023 12:22",
        "link": "https://musavat.com/news/100-illik-xeyallarini-bir-ferman-la-gomduler_1009845.html"
    },
    {
        "title": "Kiçik Kennedidən BÖYÜK VƏD – Prezident olsa, 100 günə Ukrayna müharibəsini bitirəcək",
        "category": "Dünya",
        "content": "2024-cü ildə ABŞ-da keçiriləcək prezident seçkilərində Demokratlar partiyasından namizəd olmaq istəyən kiçik Robert Kennedi ən yüksək hökumət postuna seçiləcəyi təqdirdə Ukrayna münaqişəsini 100 gün ərzində bitirmək niyyətindədir.\nMusavat.com xəbər verir ki, o, müvafiq mesajı X sosial şəbəkəsində (əvvəllər Twitter) dərc edib.\n“Vyetnam münaqişəsinə necə qarışdığımızı unudublar? Amma bu dəfə düşmən Vyetkonq deyil. Bu, nüvə silahına malik Rusiyadır”, - deyə siyasətçi qeyd edib.\n“Prezidentliyimdən sonra 100 gün ərzində bu müharibə başa çatacaq. Və hər kəsin ağlabatan gözlədiyindən daha yaxşı şərtlərlə”, - Kennedi deyib.\nKiçik Kennedi daha əvvəl demişdi ki, ABŞ-ın Ukraynaya yardım xərcləri çox yüksəkdir, amma özünün milyonlarla vətəndaşı tibbi sığorta və ərzaq talonlarından məhrumdur.\nMusavat.com",
        "views": "359",
        "date": "29.09.2023 12:17",
        "link": "https://musavat.com/news/kicik-kennediden-boyuk-ved-prezident-olsa-100-gune-ukrayna-muharibesini-bitirecek_1009844.html"
    },
    {
        "title": "Xankəndi yaxınlığındakı partlayışda ölənlərin sayı 170-ə çatıb",
        "category": "Region",
        "content": "Azərbaycanın Qarabağ bölgəsində, Xankəndi yaxınlığında yanacaqdoldurma məntəqəsində baş verən partlayış nəticəsində ölən 170 nəfərin meyitinin qalıqları aşkarlanıb.\n“Report” xəbər verir ki, məlumatı Ermənistan KİV-i yayıb.\nBildirilib ki, ərazidə aşkarlanan şəxsi əşyalar və meyitlərin qalıqlarına əsasən məhkəmə tibbi ekspertiza 170 nəfərin öldüyünü təsdiqləyib. Meyitlərin qalıqları və şəxsi əşyalar DNT analizlərinin aparılması üçün Ermənistana təqdim ediləcək.\nQeyd edək ki, Xankəndi yaxınlığında yanacaqdoldurma məntəqəsində sentyabrın 25-də partlayış olub.",
        "views": "439",
        "date": "29.09.2023 12:10",
        "link": "https://musavat.com/news/xankendi-yaxinligindaki-partlayisda-olenlerin-sayi-170-e-catib_1009817.html"
    },
    {
        "title": "192 şəhidlə bağlı Azərbaycanda toyların keçirilməsinə QADAĞA QOYULUR?",
        "category": "Ölkə",
        "content": "Bir müddətdir ki, sosial şəbəkələrdə toyların qadağan edilməsi ilə bağlı dəqiq olmayan informasiya yayılmaqdadır. Antiterror əməliyyatları zamanı 192 şəhid olmasına görə bəzi insanlar toy mərasimlərinin qadağan edilməsinin tərəfdarıdır.Ölkəmizdə bu ərəfələrdə şənliklərin keçirilməsi, həmçinin əyləncəli paylaşımlar və ab-hava heç də birmənalı qarşılanmır. Təbii ki, bu günlərdə əvvəlcədən təyin olunan toy mərasimləri bas tutsa da, bəziləri bunu müəyyən qədər məhdudlaşdırmış olaraq həyata keçirdi.Hətta bəzi sənət adamları da əvvəlcədən təyin edilən konsertlərini təxirə saldığını bildirdi.\nMusavat.com xəbər verir ki, mövzu ilə bağlı Bizim.Media-ya danışan Milli Məclisin İnsan hüquqları komitəsinin üzvü Razi Nurullayev bildirib ki, hökumət, əlaqədar qurumlar səviyyəsində toyların qadağan olunması doğru məlumat ola bilməz:\n“Bu birmənalı olaraq hər kəsin qeyrət, vicdan məsələsidir.Toyların qadağan olunması ilə bağlı dəqiq bir qərar yoxdur və belə bir qərar düşünürəm verilə bilməz. Bilirəm ki, toyu şəhidlərimizin olduğu günlərə təyin olunmuş bir çox məclislər ya səs-küysüz keçirildi, sonrakılar isə təxirə salındı.Təbii ki, toy sahibi də toya hazırlaşan zaman müəyyən xərclər çəkir, amma heçnə şəhidlərimizdən əziz deyil. Ona görə də vətəndaşlarımız bu cür müdriklik, həmrəylik göstərərək şəhidlərimizin xatirəsinə görə toylarını təxirə saldı. Bunu hər kəs başa düşdüyü üçün qadağan edilməsinə gərək yoxdur”.\nDeputat onu da qeyd edib ki, toyunu təxirə sala bilməyənlərin müəyyən etik çərçivədə məclislərini keçirməsi yaxşı olar:\n“Belə olan halda insanlar bunu şəhidlərimizə hörmətsizlik kimi qəbul etməzlər. Şəhidlərimizin olduğu bir dönəmdə bir tərəfimizdə yas, digər bir yandan şənlik düzgün qarşılanmaz.Ola bilsin ki, hansısa toylar olur amma başa düşmək lazımdır ki, əvvəlcədən danışılıb və saxlamaq olmayıb.Amma bu ərəfədə toy edən hər bir ailə də şəhidlərimizi yaddan çıxarmamalıdır”.\nSosioloq Lalə Mehralı isə bildirib ki, hazırkı vəziyyətdə restoran axtarmaq, toy vaxtı təyin eləmək kimi məsələlər bizim mental dəyərlərə ziddir:\n“Bəzən deyirlər “xeyirlə şər qardaşdır” və yas mərasiminə görə vaxtı təyin edilmiş toy mərasimlərini təxirə salmırlar. Amma mən bu məsələ ilə barışa bilmirəm. Çünki tarixən Azərbaycanda elə bir mental xüsusiyyət formalaşıb ki, qonşuda yasdırsa, sən evində hətta televizor belə açmamalısan. Yəni kənardan kimsə eşidər, pis qəbul edərdi.Bu da başqasının acısına hörmət, ehtiram əlaməti sayılırdı. Hazırki vəziyyət başqasının acısı, başqasının şəhidi deyil, elin şəhidi olduğu üçün, şəhidlərə rəğmən toy etmək insanlıq məsələsidir.Düzdür vaxtı yaxın olan, dəvətnamələri paylanan toylar var.Yəni bu cür, üzürlü səbəbdən toyunu etməli olan ailələri başa düşmək olar”.\nSosioloqun fikrincə, şəhidlərə görə toylara qadağa qoymaq doğru deyil, bunu insanlar özləri düşünərək etməlidir:\n“Hesab edirəm ki, hazırda əl-ələ verərək şəhidlərin xatirəsinə hörmət olaraq bir müddət toy-şənlik mərasimlərini təxirə salmaq heç kim üçün çətin olmaz. Burada artıq vaxtım təyin olunmuş toyları nəzərdə tutmuram.Köhnə zamanlardan hamı bir-birini başa düşüb, acısını öz acısı kimi qəbul etdiyi kimi indiki vaxtda da eynilə belə etmək yaxşı olardı. Hər hansı bir qadağanın qoyulması düşünürəm lazım deyil. Çünki insanlara nəyisə qadağan etmək, o deməkdir ki, insan özü bunu başa düşmür”.",
        "views": "2214",
        "date": "29.09.2023 12:04",
        "link": "https://musavat.com/news/192-sehidle-bagli-azerbaycanda-toylarin-kecirilmesine-qadaga-qoyulur_1009838.html"
    },
    {
        "title": "\"Əvvəl deyirdilər, Qəzənfərin qardaşı qızı... Sonra dedilər, Qənirənin əmisi...\"",
        "category": "Gündəm",
        "content": "“Çox gənc yetim qaldı”.\nBu sözləri jurnalistlərə açıqlamasında mərhum deputat Qənirə Paşayevanın əmisi Qəzənfər Paşayev deyib.\nO, qardaşı qızının vaxtsız dünyasını dəyişdiyini qeyd edib:\n“Mən təəccüblənirəm. Adamda nə qədər enerji olar. Adam nə qədər xalqı, dövləti sevər. Çox gənclər yetim qaldı. O, bir istedad idi. Gəldi, getdi. Əvvəllər deyirdilər Qəzənfərin qardaşı qızı, lakin bir müddət sonra Qənirənin əmisi deyirdilər. Həm dövlətin, həm də xalqın yanında üzü ağ oldu. Vaxtsız dünyasını dəyişdi. Sabah vidalaşacağıq”./Sfera.az ",
        "views": "912",
        "date": "29.09.2023 12:00",
        "link": "https://musavat.com/news/evvel-deyirdiler-qezenferin-qardasi-qizi-sonra-dediler-qenirenin-emisi_1009816.html"
    },
    {
        "title": "Putin ona “Vaqner”i diriltməyi tapşırdı: Ukraynada planlar alt-üst olur  ",
        "category": "Dünya",
        "content": "Rusiya prezidenti Vladimir Putin “Vaqner” qrupunun keçmiş qərargah rəisi, istefada olan polkovnik Andrey Troşevə könüllü dəstələr yaratmağa başlamağı tapşırıb.\n\nMusavat.com Rusiya mətbuatına istinadən xəbər verir ki, Putin Troşevi müdafiə nazirinin döyüş hazırlığı məsələləri üzrə müavini Yunus Bek Yevkurovla birlikdə qəbul edib: “Son görüşdə biz sizin müxtəlif döyüş tapşırıqlarını yerinə yetirə bilən, ilk növbədə, təbii ki, xüsusi hərbi əməliyyat zonasında könüllü birləşmələrin formalaşdırılması ilə məşğul olacağınız barədə danışdıq. Siz özünüz belə bir bölmədə bir ildən çox vuruşmusunuz. Bunun nə olduğunu, necə edildiyini bilirsiniz, döyüş işlərinin ən yaxşı və ən uğurlu şəkildə getməsi üçün əvvəlcədən həll edilməli olan məsələlərdən xəbərdarsınız\".\nBundan əlavə, o, xüsusi hərbi əməliyyat iştirakçılarına sosial dəstək məsələlərinin müzakirəsini təklif edib: “Mən dəfələrlə demişəm və bir daha vurğulamaq istəyirəm: döyüş tapşırığını yerinə yetirən və ya yerinə yetirmiş şəxsin statusundan asılı olmayaraq, sosial təminatlar hamı üçün tamamilə eyni olmalıdır. Vətən üçün heç bir fərqi yoxdur, insan hansı statusda döyüşüb və vətəni müdafiə edib”.\nPrezident “Vaqner”in dirçəldilməsi sahəsində işlərin Yevkurov tərəfindən əlaqələndiriləcəyini bildirib.\nMusavat.com",
        "views": "800",
        "date": "29.09.2023 11:51",
        "link": "https://musavat.com/news/putin-ona-vaqner-i-diriltmeyi-tapsirdi-ukraynada-planlar-alt-ust-olur_1009836.html"
    },
    {
        "title": "Müdafiə Nazirliyindən SON DƏQİQƏ məlumatı - Silahlı Qüvvələrimiz... - VİDEO",
        "category": "Qarabağ xəbərləri",
        "content": "Qarabağ bölgəsində uzun müddət zavod kimi fəaliyyət göstərən tərk edilmiş bir neçə obyektlərə baxış keçirilib. Baxış zamanı mülki təyinatlı zavodların ərazisində, eləcə də saxlanclarında külli miqdarda döyüş texnikası, müxtəlif təyinatlı atıcı silahlar, minaatan mərmiləri ilə dolu yeşiklər və digər döyüş vasitələri aşkar edilib.\nBu barədə Musavat.com-a Azərbaycan Müdafiə Nazirliyindən məlumat verilib.\nQeyd edək ki, Silahlı Qüvvələrimiz tərəfindən həyata keçirilən lokal xarakterli anti-terror tədbirlərindən sonra Qarabağ bölgəsində bir neçə mülki təyinatlı obyektlərin uzun müddət hərbi məqsədlər üçün istifadə edilməsi müəyyən edilib.",
        "views": "2334",
        "date": "29.09.2023 11:50",
        "link": "https://musavat.com/news/mudafie-nazirliyinden-son-deqiqe-melumati-silahli-quvvelerimiz-video_1009834.html"
    },
    {
        "title": "Azərbaycanda məhkəmənin ölmüş hesab etdiyi şəxs Suriyada tutulub -məhkəmə işi  ",
        "category": "Kriminal",
        "content": "  Bakı Ağır Cinayətlər Məhkəməsində Bakı sakini  Şahin Salayevə hökm oxunub. Hökmə əsasən, 57 yaşlı Şahin Salayev Suriyada dini radikalizm zəminində silahlı münaqişələrə qatılmaqda təqsirli sayılıb və ona 7 il həbs cəzası kəsilib.\nMusavat.com xəbər verir ki, Şahin Salayevin həbsindən sonra məlum olub ki, 7 il əvvəl Suraxanı Rayon Məhkəməsi onun ölmüş hesab edilməsi barədə qərar verib.\nŞahin Salayevsə Bakıda ölüm hesab edildiyi bir vaxtda Suriyaya döyüşməyə gedibmiş. Dövlət Təhlükəsizliyi Xidməti əməkdaşları onu 2023-cü ilin yanvarında həbs ediblər.\nİttiham aktına görə, dini ləqəbi “Abu Muhəmməd” olan Şahin Salayev Suriya ərazisindəki silahlı münaqişələrdə iştirak etmək məqsədi ilə 2020-ci ilin ortalarında İdlib şəhərinə gedib. Orada dini düşmənçilik, dini radikalizm və dini fanatizm zəminində yaradılaraq fəaliyyət göstərən, “Taifatul Mansura” adlı qanunsuz silahlı qruplaşmaya qoşulub və 2021-ci ilin sonlarınadək həmin qruplaşmanın tərkibində silahlı münaqişələrdə iştirak edib. \n1966-cı il təvəllüdlü Şahin Salayev ittiham üzrə özünü təqsirli bilmir. O, məhkəmədə Suriyaya getdiyini, bir müddət orada yaşadığını etiraf edib. Ancaq iddia edir ki, məqsədi döyüşmək olmayıb, arvadıyla uşaqlarının arxasınca gedib. Onun sözlərinə görə, üç arvadı olub – birincisiylə rəsmi nikah bağlayıb, sonrakı ikisiylə isə qeyri-rəsmi nikahda yaşayıb.\nMəhkəməyə ifadəsində Suriyaya ikinci arvadı və ondan olan övladlarının arxasınca getdiyini söyləyir. Deyir ki, 2010-cu ildə - üçüncü arvadıyla yaşadığı dövrdə onunla və övladıyla birlikdə Bakıdan Dubaya, oradan Misirə gediblər. Həmin vaxt Misirin paytaxtında universitetdə təhsil alırmışlar:\n“Orada olanda mənə xəbər verdilər ki, ikinci arvadım uşaqları da götürüb, Suriyaya gedib. Mən onların arxasınca getdim ki, götürüb Qahirəyə gətirim. Suriyanın Hələb şəhərinə çatanda gördüm ki, darmadağındı. Türkiyə ilə sərhədə yaxın bir yerdə qalırdım. Orada ev bombalanarkən sənədlərim məhv oldu. Sonra azərbaycanlıları tapdım, onların yanına gedib-gəldim...”\nŞahin Salayev şəxsi silahının olmadığını, döyüşmədiyini iddia edib. Onun sözlərinə görə, bir müddət sonra Suriyada yaşadığı yerə “Əl-Qaidə” terror təşkilatının üzvləri hücum edərək, onları əsir götürüblər:\n“Bizi ölkədən çıxardılar. Mən bir müddət Türkiyədə saxlandım. Sonra Azərbaycana təhvil verildim”.\nŞahin Salayevin 7 il öncə məhkəmə qərarıyla ölmüş elan olunması məsələsinə də aydınlıq gətirilib. Bilinib ki, onun rəsmi nikahı olub, sonradan boşandığı arvadının müraciətindən sonra məhkəmə belə bir qərar çıxarıb.\nHəmin qadın da Bakı Ağır Cinayətlər Məhkəməsində şahid kimi dindirilib. O deyib ki, 1993-cü ildə ailə qurublar, amma fərqli inancları baxımından ayrılmaq qərarına gəliblər və 2006-cı ildə boşanıblar. Əvvəllər övladlarına görə aliment ödəsə də, sonradan dayanıb. Aliment problemiylə əlaqədar şikayətçi olanda öyrənib ki, sonuncu dəfə Bakı-Dubay reysilə ölkədən çıxıb. Onun olduğu yer 5 il ərzində müəyyənləşdirilmədiyindən, məhkəmə keçmiş ərini ölmüş elan edib.\n  E.Məmmədəliyev,\nMusavat.com",
        "views": "569",
        "date": "29.09.2023 11:49",
        "link": "https://musavat.com/news/azerbaycanda-mehkemenin-olmus-hesab-etdiyi-sexs-suriyada-tutulub-mehkeme-isi_1009814.html"
    },
    {
        "title": "Türkiyəli generaldan sensasion açıqlama: “Dezinformasiyanın maşası olanları şiddətlə qınayırıq”",
        "category": "Siyasət",
        "content": "“Azərbaycanın öz torpaqlarında beynəlxalq hüquqa əsaslanaraq terrorçulara qarşı keçirdiyi lokal antiterror tədbirlərinin nəticəsində hər zaman olduğu kimi Türkiyə, Azərbaycan, türklükdən söz düşdükdə aramızdakı ermənilər, bölücü terror qruplaşmasının üzvləri, FETÖ üzvləri və özünü insan haqlarının müdafiəçisi kimi göstərən, ancaq insanlıqdan çıxmış kütlələr aranı qızışdırmağa çalışırlar”.\nBu fikirləri Musavat.com-a Türkiyənin Azərbaycandakı səfirliyinin keçmiş hərbi attaşesi, ehtiyatda olan general-mayor Yücel Karauz deyib. O bildirib ki,  3-4 gündür Türkiyədə yaşayan, eləcə də xarici ölkələrə qaçmış kimliksiz şəxslər yalan təbliğatla dünyaya mesaj verməyə çalışırlar:\n“Bu şəxslər Xocalı 4 ay mühasirədə ikən, 106-sı qadın, 83-ü uşaq olmaqla  613 şəhid torpağa verilərkən, Zəhra balamız şəhid edilərkən, atəşkəs elan olunmasına baxmayaraq, BMT-nin verdiyi qərarların əksinə, Vətən müharibəsi zamanı Gəncə, Bərdə, Tərtərdə təxminən 100 mülki şəxs erməni terrorçuları tərəfindən şəhid edilərkən səsi çıxmayanlar, haqqı, hüququ görməyənlər sanki koalisiya yaradıblar. Bu koalisiya yalan məlumatla özlərini göstərməyə çalışır. Baş verənlər “lakmus kağızı”nı xatırladır. Bu günlər dost və düşmən, dost və xain, dost və bölücülər ortaya çıxar. Beynəlxalq hüquqa əsaslanaraq öz torpaqlarında vətəndaşına, əsgərinə, dövlətinə, torpağına hücum edən terrorçulara qarşı törədilən terrora son qoymaq üçün həyata keçirilən antitterror tədbirlərinə qarşı əsassız reaksiyalar qəbuledilməzdir.  Azərbaycan həm 24 saatlıq antiterror tədbiri, həm 44 günlük Vətən müharibəsində, eyni zamanda 1992-ci ildən bu günə kimi heç bir mülki şəxsi hədəf seçmədi.\nCoğrafiya eyni coğrafiyadır, göstərilən yollar eyni yollardır. 31 il öncə yalın ayaqla soyuq havada doğma torpağını, evini, yurdunu, ana-atalarının məzarlarını tərk etməyə məcbur edənlər, tərk etməyənləri şəhid edən zehniyyət bu gün qalmaq istəyənlərə Azərbaycanın tamhüquqlu vətəndaşı kimi münasibət göstərən,  24 saatlıq antiterror tədbirləri müddətində sığınacaqlar yaradan, eyni yoldan gedən insanlara su, yemək, şokolad verən Azərbaycan dövlətini qınamağa çalışır.  Hər şey dünyanın gözü önündə baş verir. Xocalı, Bərdə, Gəncə, Tərtər...Ermənistanın 28 il boyunca dini, milli, mədəniyyəti məhv etmək üçün həyata keçirdiyi təbliğat bəllidir, Azərbaycanın etdikləri də bəllidir. Buna görə də millətsiz, insanlıqdan uzaqlaşmış dezinformasiyanın maşası olanları şiddətlə qınayırıq. Hilal Nesinin dövlətin “getməyə bilərsiniz” dediyi halda  Qarabağdan öz istəyi ilə gedənlərə ağlaması tamamilə şəxsi piarı, timsah göz yaşlarıdır”.\nNigar HƏSƏNLİ,\nMusavat.com",
        "views": "428",
        "date": "29.09.2023 11:48",
        "link": "https://musavat.com/news/turkiyeli-generaldan-sensasion-aciqlama-dezinformasiyanin-masasi-olanlari-siddetle-qinayiriq_1009833.html"
    },
    {
        "title": "Prezident və birinci xanım deputat Qənirə Paşayevanın məzarına əklil göndərib",
        "category": "Ölkə",
        "content": "Azərbaycan Prezidenti İlham Əliyev və birinci xanım Mehriban Əliyeva Milli Məclisin Mədəniyyət Komitəsinin sədri, deputat Qənirə Paşayevanın məzarına əklil göndərib.\nMusavat.com xəbər verir ki, əklil mərhumun II Fəxri xiyabanda məzarı üzərinə qoyulub.\nQeyd edək ki, Q.Paşayeva səhhətində yaranan ciddi problemlərlə əlaqədar sentyabrın 23-də Mərkəzi Klinikanın reanimasiya şöbəsinə yerləşdirilmişdi.\nO, sentyabrın 28-də vəfat edib.\nNaməlum mənşəli hipotonik vəziyyət diaqnozu qoyulan Q.Paşayevanın səhhətindəki kritik durumla əlaqədar Mərkəzi Klinikanın həkim personalı və Türkiyədən gəlmiş həkim mütəxəssislər tərəfindən görülən bütün zəruri tədbirlərə baxmayaraq onun həyatını xilas etmək mümkün olmayıb.\nXatırladaq ki, Qənirə Ələsgər qızı Paşayeva 1975-ci il martın 24-də Tovuz rayonunun Düz Qırıqlı kəndində anadan olub.\nAzərbaycan Dövlət Tibb Universitetinin Pediatriya fakültəsini və Bakı Dövlət Universitetinin Beynəlxalq hüquq fakültəsini bitirib. Siyasi elmlər üzrə fəlsəfə doktoru, professoru olub.\n1998-ci ildən “ANS” televiziya şirkətinin Xəbərlər xidmətində reportyor, müxbir, redaktor, aparıcı redaktor, baş aparıcı redaktor, baş redaktorun müavini, Xəbərlər redaksiyası baş redaktorunun müavini vəzifələrində çalışıb. 2005-2012-ci illərdə Heydər Əliyev Fondunun İctimaiyyətlə əlaqələr şöbəsinin müdiri olub, 2012-2015-ci illərdə “Odlar Yurdu” Universitetinin Siyasi elmlər kafedrasına rəhbərlik edib.\nÜçüncü, dördüncü və beşinci çağırış Milli Məclisin deputatı olub, Milli Məclisin Mədəniyyət komitəsinin sədri idi.",
        "views": "642",
        "date": "29.09.2023 11:44",
        "link": "https://musavat.com/news/prezident-ve-birinci-xanim-deputat-qenire-pasayevanin-mezarina-eklil-gonderib_1009830.html"
    },
    {
        "title": "Ağstafada 28 il əvvəl hərbçinin öldürülməsi ilə bağlı cinayətin üstü açılıb",
        "category": "Kriminal",
        "content": "Ağstafada 28 il əvvəl hərbi qulluqçu yoldaşını öldürən şəxs müəyyənləşib.\nMusavat.com xəbər verir ki, bu barədə Baş prokurorun müavini, hərbi prokuror Xanlar Vəliyev rəsmi qəzetə müsahibəsində deyib.\nO bildirib ki, açılan işlərin sırasında 30 ilə yaxın müddətdə bağlı qalmış xuliqanlıq niyyəti ilə qəsdən adam öldürmə cinayəti də olub. Belə ki, əsgər P.H.İsgəndərovun 19 may 1995-ci il tarixdə Ağstafa rayonu ərazisində odlu silahdan atılmış atəşlər nəticəsində ölməsi faktına görə başlanılmış və sonradan icraatı dayandırılmış cinayət işi üzrə icraat təzələnərək, istintaqın davam etdirilməsi Hərbi Prokurorluğunun İstintaq idarəsinə həvalə olunub və həmin idarədə məharətlə aparılan istintaq zamanı əsgər P.H.İsgəndərovun hərbi qulluqçu yoldaşı əsgər H.H.İsaxanov tərəfindən xuliqanlıq niyyəti ilə qəsdən öldürülməsinə əsaslı şübhələr müəyyən olduğundan, sonuncu cinayət məsuliyyətinə cəlb edlərək, onun məhkəmə qarşısına çıxarılması təmin edilmiş və barəsində ittiham hökmü çıxarılıb.",
        "views": "556",
        "date": "29.09.2023 11:40",
        "link": "https://musavat.com/news/agstafada-28-il-evvel-herbcinin-oldurulmesi-ile-bagli-cinayetin-ustu-acilib_1009813.html"
    },
    {
        "title": "Ermənistan KTMT və Avrasiya Birliyindən qovula bilər",
        "category": "Ölkə",
        "content": "Rəsmi İrəvanın şantajı ona baha başa gələ bilər; Paşinyan ölkəsində Rusiya bazasının olduğunu “unudur”; ekspertlərdən ilginc açıqlamalar\n“Amerikalıların İrəvana necə dağıdıcı fanatizmlə yanaşdığını görürük”. Bunu Rusiya Xarici İşlər Nazirliyinin rəsmi nümayəndəsi Mariya Zaxarova deyib. “USAİD-in rəhbəri, rusofobiyası ilə tanınan Samanta Pauer və bu yaxınlarda Ermənistanı Qərbə yönləndirdiklərini açıq şəkildə bəyan edən dövlət katibinin köməkçisi vəzifəsini icra edən Yuri Kim respublikaya gəldi.\nDaxil olan məlumatlara görə, Vaşinqton və Brüssel İrəvanı KTMT-dən çıxmağa, NATO ilə əməkdaşlığı sürətləndirməyə, hərbi-texniki əməkdaşlığın istiqamətini dəyişməyə inandırır. Bu məqsədlərə çatmaq üçün tələskən qərblilər öz insan haqları dəyərlərini unudublar. Bütün bunlar Ermənistanda nümayişçilərin təqiblərinə, döyülməsinə və həbsinə göz yuman növbəti psevdodemokratiyadır. Biz həmişə demişik ki, dövlətin daxili işlərini dövlət özü həll etməlidir. Amma ABŞ İranda bir nümayişçi görübsə, Yerevanda nə baş verdiyini görməlidir. Mitinqlərin davam edəcəyi təqdirdə təhdid edilən müxalifətin taleyinin necə olacağını görmək istəmirlər. Bu, artıq ikili standartlar deyil, standartların olmamasıdır”. Qeyd edək ki, ölkənin KTMT-də üzvlüyünün dayandırılması barədə qərar yalnız Kollektiv Təhlükəsizlik Şurası tərəfindən verilə bilər. 2012-ci ilin iyununda Özbəkistan KTMT-dən çıxmaq barədə nota dərc edib və ertəsi gün Kollektiv Təhlükəsizlik Müqaviləsi Təşkilatının nümayəndəsi bildirib ki, heç bir ölkə onu dərhal tərk edə bilməz. Çünki bunun üçün nizamnaməyə uyğun olaraq altı ay əvvəl xəbərdarlıq tələb olunur. Üzvlüyün sadə bir “dayandırılması” nizamnamədə nəzərdə tutulmur. Yalnız idarəetmə şurası iştirakçı ölkə üçün cəza olaraq belə bir qərar qəbul etdikdə üzvlük dərhal dayandırıla bilər.\nBu arada, məlum olub ki, Ermənistan KTMT-yə daimi və səlahiyyətli nümayəndə təyin etmək niyyətində deyil. Modern.az xəbər verir ki, bu barədə “Factor.am” nəşri öz mənbələrinə istinadən yazıb. İrəvan təşkilatdakı daimi və səlahiyyətli nümayəndəsi Viktor Biyaqov geri çağırıldıqdan sonra onun yerinə başqasını təyin etməmək qərarına gəlib. Nəşrin məlumatına görə, KTMT-də səfir postu vakant qalacaq.\nQeyd edək ki, sentyabrın 5-də Viktor Biyaqov Ermənistanın KTMT-dəki daimi və səlahiyyətli nümayəndəsi vəzifəsindən geri çağırılıb və Ermənistan Respublikasının Niderlanddakı fövqəladə və səlahiyyətli səfiri təyin edilib. Əslində bu qərar Ermənistanın diplomat sarıdan çatışmazlıq sindromu ilə üz-üzə qalması mənasını vermir. Sadəcə, İrəvan Qərbdəki havadarlarından daha çox dəstək qazanmaqdan ötrü belə bir qərar vermişdi. Təsadüfi deyil ki, son günlər Ermənistana yardımların ayrılması istiqamətində hərəkətlənmə müşahidə olunur. N.Paşinyan bu dəstəyin siyasi anlamda da davam etdirilməsinə nail olmaq, kürsüsündə möhkəmlənmək niyyətindədir. Ancaq o da bəllidir ki, Ermənistanı bu halı ilə tezliklə NATO-ya, yaxud Aİ-yə qəbul etməyəcəklər, bununla bağlı açıqlamalar da vaxtaşırı verilir. Bu mənada, heç şübhəsiz, rəsmi İrəvanın şantajı ona baha başa gələ bilər. Bəzən belə təsəvvür yaranır ki, Nikol Paşinyan ölkəsində Rusiya bazasının olduğunu “unudur”.\nYada salaq ki, Özbəkistan 1999-2006-cı illərdə KTMT-yə üzvlüyünü artıq yarımçıq qoymuşdu, lakin nümayişçilərin gülləbaran edilməsindən və Əndicanda qiyamın yatırılmasından və Qərbin bu hadisələrə kəskin reaksiyasından sonra Daşkənd təcili olaraq bloka qayıtdı. Qarabağ hadisələri fonunda hakimiyyətin bu cür strukturların effektivliyinə dair bütün ritorikalarına baxmayaraq, Ermənistan Kollektiv Təhlükəsizlik Müqaviləsi Təşkilatını (KTMT) tərk etməyəcək. TASS ekspertləri deyib ki, Ermənistan rəhbərliyi KTMT-dən çıxmaq qərarı verərsə, bu, siyasi və iqtisadi mənada İrəvana baha başa gələ bilər. “Ola bilsin ki, münasibət tamamilə yenidən nəzərdən keçiriləcək. KTMT-nin bütün üzvləri Aİİ-nin üzvləridir. KTMT Avrasiya İqtisadi İttifaqının üzvü olan ölkələr üçün müdafiə çətiridir. Ermənistan KTMT-dən çıxsa, əsas məsələ bu olacaq”, - deyə agentliyin analitiki vurğulayıb. Beləliklə, hərbi-siyasi müstəvidən əlavə, proses Ermənistanda sosial-iqtisadi vəziyyəti ciddi şəkildə çətinləşdirə bilər. Ekspertlər Ermənistanın NATO-ya daxil olmasını hipotetik fərziyyə adlandırıb. Vurğulanıb ki, Şimali Atlantika Alyansının üzvü olan Türkiyə Ermənistanın ya bu istiqamətdə atdığı hər hansı addımın qarşısını almağa çalışacaq, ya da İrəvandan bəzi ciddi güzəştlər alacaq. “Ermənistanın buna hazır olub-olmayacağı böyük sualdır”, - deyə analitik yekunlaşdırıb. Bu iddialarla bağlı ekspertlərimizin maraqlı fikirləri var.\nElxan Şahinoğlu\n“Atlas” Araşdırmalar Mərkəzinin rəhbəri, politoloq Elxan Şahinoğlu “Yeni Müsavat”a açıqlamasında əminliklə bildirdi ki, Ermənistan asanlıqla Rusiyadan uzaqlaşa bilməyəcək: “Ermənistan Rusiyanın Cənubi Qafqazda son forpostudur. Kreml forpostunu əlində saxlamaq üçün bütün gücünü səfərbər edəcək. Doğrudur, Rusiya hazırda enerjisini və resurslarını Ukrayna müharibəsində xərcləyir. Ancaq Kreml Ermənistan uğrunda mübarizədən asanlıqla əl çəkməyəcək. Digər tərəfdən, ABŞ və ya Fransa olsun, bu ölkələrin Ermənistanda Rusiyanı əvəz etməsi problematikdir”. Siyasi ekspert qeyd etdi ki, Ermənistanın NATO-ya üzv olması da mümkün deyil: “Birincisi, buna NATO üzvü Türkiyə imkan verməz. İkincisi, Ermənistan NATO standartlarına cavab vermir. Ona görə də Ermənistan Kollektiv Təhlükəsizlik Müqaviləsi Təşkilatını tərk etmək istəsə belə, başqa təhlükəsizlik sisteminə üzv ola bilməyəcək. Baş nazir Nikol Paşinyanın Rusiyanın hərbi bazasını çıxarması da çətin olacaq. Ermənistan Rusiyanın əvəzinə ölkədə ABŞ-ın hərbi bazasını yaratmaq istəsə, İrəvan Rusiya ilə yanaşı, İranla da münasibətləri gərginləşdirəcək”. E.Şahinoğlu iqtisadi amilləri də unutmamağı məsləhət görür: “Bundan başqa, Rusiya Ermənistana ucuz qaz satır. Ermənistan Rusiyadan uzaqlaşmağa çalışmaq istəsə, həmin ucuz qazdan da məhrum olacaq”. Eyni zamanda politoloq xüsusi vurğuladı ki, əslində Ermənistanın Rusiyadan uzaqlaşmaq istəyi Azərbaycanın da maraqlarına cavab verir: “Rusiyanın Cənubi Qafqaza təsir imkanları nə qədər azalsa, bu bölgənin və bölgə ölkələrinin xeyrinədir. Azərbaycan özü də ordusunu NATO standartları əsasında formalaşdırır. Azərbaycan Ordusunun Türkiyə ordusunun modeli əsasında formalaşması buna xidmət edir. Ancaq Azərbaycan Ermənistandan fərqli olaraq, heç bir ölkədən və təşkilatdan təhlükəsizlik təminatı tələb etmir. Biz nə Kollektiv Təhlükəsizlik Müqaviləsi Təşkilatının üzvüyük, nə də NATO-ya üzv olmaq istəyirik. Ermənistan Azərbaycan və Türkiyə ilə münasibətləri normallaşdırarsa, bölgədə əməkdaşlıq yolları tapılarsa, Ermənistanın da kimdənsə təhlükəsizlik təminatı yalvarmasına ehtiyac qalmayacaq. Ancaq bunun üçün Ermənistanın Azərbaycanın ərazi bütövlüyünü tanıması lazımdır”.\nQafar Çaxmaqlı \nErmənişünas alim, professor Qafar Çaxmaqlı qeyd etdi ki, Ermənistanın KTMT-də qalma və çıxma məsələsi yeni məsələ deyil: “Artıq 3 ildən çoxdur ki, bu məsələ müxtəlif səviyyələrdə müzakirə olunur. Keçənlərdə Paşinyandan soruşanda ki, \"Ermənistan KTMT-dən çıxırmı?\" - o, belə cavab vermişdi: “KTMT Ermənistandan çıxır”. Bu, o demək idi ki, Ermənistanın bu hərbi təşkilatda heç bir çəkisi yoxdur və onun varlığı da bir şey ifadə etmir. Hadisələrin sonrakı gedişləri də göstərdi ki, bu təşkilatda Ermənistanın yalnız adı var və onun təşklatın daxilində arzu və istəkləri Rusiyanın icazə verdiyi qədər nəzərə alınır...\" Q.Çaxmaqlının sözlərinə görə, belə bir durumda Ermənistanın bu hərbi ittifaqdan çıxıb NATO-ya girmə olayı bir az qeyri-ciddidir və Rusiya icazə verməsə, Ermənistan KTMT-dən addımını qırağa ata bilməz: “Həm də nizamnamə ilə bu haqqa sahib deyil. Təbii ki, Amerika Rusiyanı zəiflətmək tədbirlərindən biri kimi Ermənistanın NATO-ya girməsi kimi bir siyasəti dövriyyəyə buraxır, nəbz yoxlaması keçirir. Bütün bunlar Ermənistan adlı dövlətin nə dərəcədə oyuncaq olduğunun göstəricisidir. Bu ölkədəki siyasət adamları anlamırlar ki, KTMT-dən çıxmaq mümkün deyil və bu, baş verərsə, Ermənistan hansı bədəlləri ödəyə bilər. NATO-ya girmək də ayrıca bir sürəc istəyir. Ermənistanın bu meylinin hansı nəticələr verəcəyini hesablamır. Bir sözlə, dövlət adlanan bu oyuncaq qurum bizlərə \"sürprizlər\"lə dolu bir tarix yaşatmaq istəyir...\"\nTural İsmayılov \nSosial Tədqiqatlar Mərkəzinin sektor müdiri, politoloq Tural İsmayılov hesab edir ki, Azərbaycanın apardığı fəal diplomatiya sayəsində Ermənistanın manevr imkanları daralıb: “Azərbaycan KTMT-nin üzvü olan ölkələrlə kifayət qədər uğurlu münasibətlərə malikdir. Eyni zamanda rəsmi Bakı bu dövlətlərlə bir sıra başqa təşkilatların nəzdində əməkdaşlıq edir. Bundan əlavə, KTMT-yə üzv olan ölkələr Ermənistanın hazırkı hakimiyyətini təşkilat əleyhinə fəaliyyət göstərən, eləcə də \"sorosçu\"ların əmrlərini yerinə yetirən qüvvə kimi görürlər. Paşinyan KTMT liderləri tərəfindən ciddi siyasətçi kimi qəbul olunmur\". T.İsmayılov hesab edir ki, son görüşdən sonra Ermənistanın KTMT-dən çıxması ilə bağlı çağırışlar daha da artacaq: “Bu gün hər kəs fərqindədir ki, İrəvan Qərbdən gələn təzyiqlər fonunda bu təşkilatı tərk etməyə çalışır. Nikol Paşinyanın addımları da onun KTMT-yə lazımsız təşkilat kimi yanaşıb, nifrət etdiyini göstərir. Ümumilikdə, KTMT-ni tərk etmək Ermənistanın təşkilata üzv ölkələrlə onsuz da olmayan əlaqələrini daha da sıfırlayacaq. Məsələn, Belarus, Qazaxıstan kimi ölkələrin Ermənistanla iqtisadi-ticari əlaqələri yox səviyyəsindədir. Bu ölkələrin İrəvanla yeganə dialoq platforması məhz KTMT idi. Ermənistan bu təşkilatdan ayrıldıqdan sonra həmin ölkələrlə əlaqələrinin tamamilə dayanması ehtimalı mövcuddur. Həm də Avropa İttifaqı və NATO-ya Ermənistanın inteqrasiyası indiki məqamda əsla reallaşacaq bir hadisə deyil”.\nE.PAŞASOY,\n“Yeni Müsavat”\n ",
        "views": "477",
        "date": "29.09.2023 11:36",
        "link": "https://musavat.com/news/ermenistan-ktmt-ve-avrasiya-birliyinden-qovula-biler_1009835.html"
    },
    {
        "title": "İsveçrə Gülnarə Kərimovaya qarşı ittiham irəli sürüb – 806 milyon avro...",
        "category": "Dünya",
        "content": "İsveçrə Federal Prokurorluğu Özbəkistanın birinci prezidenti İslam Kərimovun böyük qızı Gülnarə Kərimovanın işi üzrə ittihamları məhkəməyə göndərib. O, cinayət təşkilatında iştirakda, xarici məmurlara rüşvət verməkdə və çirkli pulların yuyulmasında ittiham olunur.\nMusavat.com Podrobno.uz-a istinadla xəbər verir ki, bu barədə cümə axşamı, sentyabrın 28-də İsveçrənin nəzarət orqanı məlumat yayıb.\nİttihama görə, Kərimova və Rusiyanın telekommunikasiya şirkətinin keçmiş icraçı direktoru həm İsveçrədə, həm də digər ölkələrdə fəaliyyət göstərən cinayətkar təşkilatın üzvləri olublar.\nProkurorluğun məlumatına görə, ən azı 2001-ci ildən 2013-cü ilə qədər Kərimova onlarla insanın və çoxlu şirkətlərin daxil olduğu “Ofis” adlı cinayət təşkilatı yaradıb və ona rəhbərlik edib. Özbəkistanda telekommunikasiya sahəsinə daxil olmaq istəyən xarici təşkilatlar Kərimova ilə əlaqəli şirkətlərə rüşvət verməli olublar. İttihama görə, təşkilat 2005-ci ildən İsveçrədə fəaliyyət göstərib.\nİsveçrə Federal Prokurorluğu tərəfindən araşdırma 2012-ci ildə başlayıb. İstintaq zamanı daşınmaz əmlak, nağd pul və zinət əşyaları da daxil olmaqla 780 milyon İsveçrə frankı (806 milyon avro) dəyərində aktivlər müsadirə edilib.\nOxşar ittihamlar Kərimovaya qarşı Böyük Britaniyada da səslənib. Ölkə hakimiyyəti onun dəyəri 20 milyon funt sterlinqdən çox olan əmlakını - Londonun Belqraviya bölgəsindəki iki mənzilini və Surreydəki malikanəsini müsadirə edib. London məhkəməsi belə qənaətə gəlib ki, bütün bu əmlak cinayət yolu ilə əldə edilən gəlirlə, daha doğrusu, telekommunikasiya şirkətlərindən Özbəkistan bazarına daxil olmaqda köməklik məqsədilə rüşvət hesabına əldə edilib. Britaniya hakimiyyəti Gülnarə Kərimovanın iki mənzilini və malikanəsini müsadirə edib.\nGülnarə Kərimovanın İsveçrə, Fransa, ABŞ və bir sıra digər ölkələrdəki aktivlərinin ümumi məbləği təxminən 1,4 milyard dollar qiymətləndirilir. 2015-ci ilin avqustunda Kərimova Özbəkistanda hədə-qorxu ilə pul tələb etməkdə və vergidən yayınmaqda təqsirli bilinib, 2017-ci ildə isə başqa bir iş üzrə 10 il müddətinə azadlıqdan məhrum edilib, sonra isə bu müddəti 13 il 4 aya qədər artırıb.\nMusavat.com",
        "views": "551",
        "date": "29.09.2023 11:33",
        "link": "https://musavat.com/news/isvecre-gulnare-kerimovaya-qarsi-ittiham-ireli-surub-806-milyon-avro_1009825.html"
    },
    {
        "title": "İxrac qadağası Rusiyanı qlobal dizel bazarından çıxaracaq",
        "category": "İqtisadiyyat",
        "content": "Rusiyanın dizel ixracına qoyduğu qadağa iki həftə, yaxud iki ay çəkə bilər. Reutersin yazdığına görə, bəzi analitiklər hesab edirlər ki, daxili bazarda dizel bolluğu iki həftəyə təmin ediləcək və ixrac qadağası davam edə biləcəyi təhlükəsinin böyük olduğu qənaətindədirlər.\nAnalitiklərə görə, istənilən variantda Rusiya qlobal dizel bazarındakı birinciliyi əldən verməli olacaq. “Vortexa” şirkətinin məlumatları göstərir ki, ilin əvvəlindən sentyabrın 25-dək Rusiya neft şirkətləri orta hesabla gündə 1,07 milyon barel dizel ixrac ediblər. Bu, dizelin qlobal dəniz daşımalarının 13,1 faizdən çoxunu təşkil edir. Benzin ixracı isə sutkada 110 min barel təşkil edib.\nAnalitiklərin fikrincə, Rusiyanın ixrac qadağasından ən çox təsirlənən ölkə Braziliya ola bilər. Rusiyadan bu ölkəyə dizel yanacağının tədarükü 2022-ci ildəki 74 min tona qarşı, bu il sentyabrın 25-dək təxminən 4 milyon tona çatıb. Faktiki olaraq, Rusiya yanacağı ABŞ dizelini Braziliya bazarından çıxarıb.\nRusiya dizelinin digər böyük alıcıları olan Afrika dövlətləri çox güman ki, Yaxın Şərq ölkələrindən, Hindistandan və Türkiyədən qazoyl və dizel yanacağının tədarükünə keçəcəklər. Latın Amerikası idxalçıları isə yenidən Amerika tədarüklərinə qayıdacaqlar və həmçinin Yaxın Şərq ixracatçıları ilə danışıqlar aparmağa çalışacaqlar.\nAvropa isə Çin və Cənubi Koreyanın şimal-şərq neft emalı zavodlarından dizel gözləyir. Sentyabrda Çin artıq Avropaya 190 min tona yaxın dizel yanacağı göndərib, oktyabrda isə 45 min ton dizel yanacağının yüklənməsi planlaşdırılır ki, bu da Qərb ölkələrinə göndəriləcək.\nQeyd edək ki, Rusiya sentyabrın 21-dən etibarən dizel və benzin ixracına kiçik istisnalarla tam qadağa qoyub. Buna ölkədə bu yanacağın kəskin bahalaşması, qıtlıq yaranması səbəb olub.\nMusavat.com",
        "views": "234",
        "date": "29.09.2023 11:32",
        "link": "https://musavat.com/news/ixrac-qadagasi-rusiyani-qlobal-dizel-bazarindan-cixaracaq_1009828.html"
    },
    {
        "title": "Polislərimiz Xankəndidəki \"məşhur\" abidənin önündə - VİDEO",
        "category": "Qarabağ xəbərləri",
        "content": "Azərbaycan polisi Xankəndinin girişində qoyulan \"Biz və bizim dağlar\" abidəsinin önündə xidmət edir.\nErmənilər \"Biz və bizim dağlar\" abidəsini qondarma \"Dağlıq Qarabağ Respublikası\"nın simvolu kimi təqdim edir, ondan öz siyasi məqsədləri üçün yararlanırdılar. Separatçılar \"Nənə və baba\" adlandırdıqları abidə ilə subut etməyə çalışırdılar ki, guya bu torpaqlar əzəldən onlara məxsus olub.\nHəmin görüntüləri təqdim edirik:",
        "views": "1597",
        "date": "29.09.2023 11:30",
        "link": "https://musavat.com/news/polislerimiz-xankendideki-meshur-abidenin-onunde-video_1009827.html"
    },
    {
        "title": "Bu şəxslər quru yolla sərhədi keçə bilər",
        "category": "Ölkə",
        "content": "Azərbaycanda COVID-19 pandemiyası səbəbi ilə 2020-ci ilin martından tətbiq edilən xüsusi karantin rejiminin müddəti 2024-cü il yanvar ayının 2-dək uzadılıb.\nİnfeksiyaya yoluxma sayında azalma müşahidə edildikcə bir çox məhdudiyyətlər aradan götürülüb. Lakin həmin tədbirlər çərçivəsində qapadılan quru sərhədlər hələ də bağlıdır.\nHələlik Azərbaycandan çıxış və ölkəyə giriş üçün yeganə vasitə hava yollarıdır. Lakin qonşu ölkələrdə yaşayan azərbaycanlıların yaxınları öz qohumlarına daha tez-tez baş çəkmək istəyirlər. Pandemiya zamanı, yəni yoluxma sayı yüksək həddə olanda bu, Nazirlər Kabineti və Xarici İşlər Nazirliyi tərəfindən müəyyən qaydayla tənzimlənirdi.\nƏtraflı\nBəs indi mexanizm necədir? Xarici ölkələrə müalicəyə gedənlər, qonşu ölkələrdə birinci dərəcəli qohumu yaşayanlar və ya qonşu ölkələrdə vəfat edən birinci dərəcəli qohumu olanlar üçün xüsusi icazə varmı?\nMəsələ ilə bağlı cebhe.info-ya danışan Xarici İşlər Nazirliyinin (XİN) mətbuat xidmətinin rəhbəri Ayxan Hacızadə onların nazirliyə müraciət etməli olduqlarını deyib:\n\"Xarici İşlər Nazirliyinə ərizə ilə müraciət edilir, nazirlik də həmin müraciəti Nazirlər Kabinetinə ünvanlayır. Onlar tərəfindən verilən qərara əsasən fərdi qaydada quru yolu ilə çıxış və girişə icazə verilir. Yəni həmin müraciət əsasında müvafiq qərar qəbul edilir\".",
        "views": "1732",
        "date": "29.09.2023 11:27",
        "link": "https://musavat.com/news/bu-sexsler-quru-yolla-serhedi-kece-biler_1009805.html"
    },
    {
        "title": "NƏHAYƏT! Azərbaycan hərbçiləri və Azərbaycan polisi Xankəndidə - möhtəşəm görüntülər CANLIda",
        "category": "Son xəbər",
        "content": "Azərbaycan hərbçilərinin və polisinin Xankəndidə olduğuna dair görüntülər yayılıb. Azərbaycan polisinin Xankəndi şəhərinin mərkəzində, məşhur “Biz və bizim dağlar” abidəsinin qarşısında olmasını əks etdirən görüntülər yayılıb.\nSosial şəbəkələrdə yayılan videolarda Azərbaycan polisinə aid maşınların və bir neçə polisin abidənin qarşısında dayandığı görünür. Qeyd edək ki, bu abidə 1967-ci ildə Azərbaycan büdcəsindən ayrılan vəsait hesabına tikilib. Qarabağdakı ermənilər bu abidəni öz simvolları olaraq tanıdırlar. Abidənin adı ilk olaraq “Nənə və baba” qoyulub, lakin Azərbaycan hökuməti buna etiraz etdikdən sonra bu ad “Biz və bizim dağlar” ilə əvəzlənib.\nBu və gündəmdəki bir çox xəbərləri aparıcı Sevinc Telmanqızının təqdimatındakı “Canlı debat” verilişində izləyə bilərsiz. Qonağımız Azərbaycan Xalq Partiyasının sədri Pənah Hüseyndir. Müzakirədə tamaşaçılarımız da iştirak edə bilər.",
        "views": "1551",
        "date": "29.09.2023 11:25",
        "link": "https://musavat.com/news/nehayet-azerbaycan-herbcileri-ve-azerbaycan-polisi-xankendide-mohtesem-goruntuler-canlida_1009824.html"
    },
    {
        "title": "Dövlət Komitəsinin sədri: \"Qənirə Paşayevanın gördüyü işlər toplanaraq külliyyət halında çap olunmalıdır\"",
        "category": "Ölkə",
        "content": "\"Qənirə Paşayevanın gördüyü işlər toplanaraq külliyyət halında çap olunmalıdır\".\nMusavat.com xəbər verir ki, bunu Ailə, Qadın və Uşaq Problemləri üzrə Dövlət Komitəsinin sədri Bahar Muradova jurnalistlərə açıqlamasında deyib.\nOnun sözlərinə görə, hər kəs möcüzə gözləyirdi: \"Təəssüf ki, möcüzə baş vermədi. Heç kəs Qənirə xanımın itkisini qəbul etmək istəmir. Düşünürəm ki, onun əməlləri və gördüyü işlər toplanaraq külliyyət halında çap olunmalıdır. Onun itkisi ilə barışmırıq\".\nQeyd edək ki, Q.Paşayeva səhhətində yaranan ciddi problemlərlə əlaqədar sentyabrın 23-də Mərkəzi Klinikanın reanimasiya şöbəsinə yerləşdirilmişdi. O, sentyabrın 28-də vəfat edib.\nNaməlum mənşəli hipotonik vəziyyət diaqnozu qoyulan Q.Paşayevanın səhhətindəki kritik durumla əlaqədar Mərkəzi Klinikanın həkim personalı və Türkiyədən gəlmiş həkim mütəxəssislər tərəfindən görülən bütün zəruri tədbirlərə baxmayaraq onun həyatını xilas etmək mümkün olmayıb.\nXatırladaq ki, Qənirə Ələsgər qızı Paşayeva 1975-ci il martın 24-də Tovuz rayonunun Düz Qırıqlı kəndində anadan olub.\nAzərbaycan Dövlət Tibb Universitetinin Pediatriya fakültəsini və Bakı Dövlət Universitetinin Beynəlxalq hüquq fakültəsini bitirib. Siyasi elmlər üzrə fəlsəfə doktoru, professoru olub.\n1998-ci ildən “ANS” televiziya şirkətinin Xəbərlər xidmətində reportyor, müxbir, redaktor, aparıcı redaktor, baş aparıcı redaktor, baş redaktorun müavini, Xəbərlər redaksiyası baş redaktorunun müavini vəzifələrində çalışıb. 2005-2012-ci illərdə Heydər Əliyev Fondunun İctimaiyyətlə əlaqələr şöbəsinin müdiri olub, 2012-2015-ci illərdə “Odlar Yurdu” Universitetinin Siyasi elmlər kafedrasına rəhbərlik edib.\nÜçüncü, dördüncü və beşinci çağırış Milli Məclisin deputatı olub, Milli Məclisin Mədəniyyət komitəsinin sədri idi.",
        "views": "195",
        "date": "29.09.2023 11:17",
        "link": "https://musavat.com/news/dovlet-komitesinin-sedri-qenire-pasayevanin-gorduyu-isler-toplanaraq-kulliyyet-halinda-cap-olunmalidir_1009811.html"
    },
    {
        "title": "Qənirə Paşayeva dəfn olunub- FOTOLAR, VİDEO",
        "category": "Ölkə",
        "content": "Milli Məclisin Mədəniyyət komitəsinin sədri, deputat Qənirə Paşayeva dəfn olunub.\nMusavat.com xəbər verir ki, mərhum ll Fəxri xiyabanda torpağa tapşırılıb.\nDəfn mərasimində dövlət rəsmiləri, deputatlar, mərhumun ailə üzvləri, yaxınları və ictimaiyyət nümayəndələri iştirak ediblər.\nAlim LİFTİYEV,\nMusavat.com",
        "views": "2205",
        "date": "29.09.2023 11:16",
        "link": "https://musavat.com/news/qenire-pasayeva-defn-olunub-fotolar-video_1009822.html"
    },
    {
        "title": "Ukrayna Rusiyaya DƏHŞƏTLİ ZƏRBƏ vurdu - SON DƏQİQƏ",
        "category": "Dünya",
        "content": "Rusiya Silahlı Qüvvələrinin indiyədək Ukraynada itirdiyi canlı qüvvə və texnikanın sayı məlum olub.\nMusavat.com xəbər verir ki, Ukrayna Silahlı Qüvvələrinin Baş Qərargahının məlumatına görə, Ukrayna ordusu müharibə başlayandan indiyədək Rusiya Silahlı Qüvvələrinin 277 660 hərbçisini zərərsizləşdirib.\nBundan başqa, Rusiya Silahlı Qüvvələrinin 4 687 tank, 8 972 zirehli maşın, 6 409 artilleriya sistemi, 794 reaktiv yaylım atəşi sistemi, 536 hava hücumundan müdafiə sistemi, 315 təyyarə, 316 helikopter, 4 991 PUA, 1 529 qanadlı raket, 20 gəmi/qayıq, 8 836 avtomobil texnikası və avtosistern, 930 xüsusi texnikası sıradan çıxarılıb.\nQeyd edək ki, Rusiya-Ukrayna müharibəsi 2022-ci il fevralın 24-də başlayıb.\nMusavat.com ",
        "views": "1564",
        "date": "29.09.2023 11:06",
        "link": "https://musavat.com/news/ukrayna-rusiyaya-dehsetli-zerbe-vurdu-son-deqiqe_1009810.html"
    },
    {
        "title": "Əhaliyə CİDDİ XƏBƏRDARLIQ: Vaksin kömək etməyə bilər",
        "category": "Səhiyyə",
        "content": "Koronavirusun yeni variantı “pirola” vaksindən yayına bilər.\nMusavat.com oxu.az-a istinadən xəbər verir ki, bu barədə türkiyəli məşhur həkim-infeksionist, yoluxucu xəstəliklər və klinik mikrobiologiya mütəxəssisi Ümit Savaşçı xəbərdarlıq edib.\nO, “pirola”nın hazırda dünyada “eris” variantı qədər olmasa da, sürətlə yayıldığını bildirib.\n“Laboratoriya araşdırmaları virusun peyvənddən yayına biləcəyini göstərən simptomlar tapıb. Orqanizm onu fərqli bir virus kimi qəbul edə bilər”, - deyə mütəxəssis bildirib.\nBu səbəbdən həkim ehtiyat tədbirlərinə riayət etməyi və vaxtında mütəxəssisə müraciət etməyi məsləhət görüb.",
        "views": "767",
        "date": "29.09.2023 10:55",
        "link": "https://musavat.com/news/ehaliye-ciddi-xeberdarliq-vaksin-komek-etmeye-biler_1009809.html"
    },
    {
        "title": "SON DƏQİQƏ! Azərbaycan Ordusu Xankəndiyə daxil olub? - VİDEO",
        "category": "Qarabağ xəbərləri",
        "content": "Azərbaycan Ordusu Xankəndi şəhərinə daxil olub.\nMusavat.com xəbər verir ki, ordumuzun şəhər küçələrində olmasını əks etdirən görüntülər yayılıb.\nSözügedən görüntüləri təqdim edirik:",
        "views": "11545",
        "date": "29.09.2023 10:48",
        "link": "https://musavat.com/news/son-deqiqe-azerbaycan-ordusu-xankendiye-daxil-olub-video_1009815.html"
    },
    {
        "title": "Azərbaycan polisi Xankəndidə - YENİ VİDEO",
        "category": "Qarabağ xəbərləri",
        "content": "Xəbər verdiyimiz kimi, Azərbaycan polisi Xankəndiyə daxil olub. Bu barədə görüntülər Qarabağın erməni sakinləri tərəfindən çəkilərək sosial şəbəkələrdə paylaşılıb.\nMusavat.com xəbər verir ki, Azərbaycan polisinin Xankəndi küçələrində hərəkət etməsinin növbəti görüntüləri yayılıb.\nSözügedən görüntüləri təqdim edirik:\n ",
        "views": "2591",
        "date": "29.09.2023 10:42",
        "link": "https://musavat.com/news/azerbaycan-polisi-xankendide-yeni-video_1009812.html"
    },
    {
        "title": "120 nəfərin yanaraq öldüyü toydan DƏHŞƏTLİ VİDEO - Ürəyi zəif olanlar baxmasın!",
        "category": "Dünya",
        "content": "İraqın Nineva əyalətində toyda baş verən, 120 nəfər ölümü ilə nəticələnən yanğının yeni görüntüləri yayılıb.\nBAKU.WS xəbər verir ki, hadisə toy zamanı fişənglərdən istifadə nəticəsində meydana gəlib.\nMəlumata görə, mərasimin keçirildiyi zalda yanğın təhlükəsizliyi tələblərinə riayət olunmayıb.\nMəkanda atılan fişəng səbəbindən başlayan yanğın nəticəsində insanlar diri-diri yanıb.\nÇoxsaylı insan tələfatı ilə nəticələnən yanğınla bağlı 9 nəfər saxlanılıb.\nSon məlumatlara görə, isə xəsarət alanların sayının 450-dən çoxdur.\nSözügedən anın görüntülərini təqdim edirik:",
        "views": "2172",
        "date": "29.09.2023 10:31",
        "link": "https://musavat.com/news/120-neferin-yanaraq-olduyu-toydan-dehsetli-video-ureyi-zeif-olanlar-baxmasin_1009804.html"
    },
    {
        "title": "Ermənistan iqtisadiyyatı ilə bağlı ŞOK YALANLAR- Mifləri məhv edən faktlar",
        "category": "İqtisadiyyat",
        "content": "  İqtisad elmləri doktoru, professor Fikrət Yusifov Ermənistan istiqadiyyatı ilə bağlı yalanları ifşa edən araşdırma edib. \nMusavat.com həmin araşdırmanı təqdim edir:\nErməni xislətinə bələd olan hər kəs yaxşı bilir ki, bu millətin nümayəndələri yalan danışmağı özlərinə qədimdən peşə seçiblər. Tarix boyu harada yaşamaqlarından asılı olmayaraq, ermənilər çirkin əməllərini reallaşdırmaq məqsədilə, məmnuniyyətlə hər kəsi aldadıb və məmnuniyyətlə hər kəsə xəyanət ediblər. Onlar Osmanlı hakimiyyəti dövründə Türkiyədə, 1905-ci ildən günümüzə qədər Azərbaycanda yalanlara söykənərək nə qədər təxribatlar törətmiş və bizlərə nə qədər faciələr yaşatmışdılar. İndi ermənilərin yalan və xəyanət növbəsi onlara Azərbaycan torpaqlarında dövlət yaratmış Rusiyaya çatıb. Rusiyanı şantaj edib, Qərbə sığınmaq yolunu seçiblər. Bu millət üçün müqəddəs olan heç nə yoxdur. Sabah “lazım bilsələr” Qərbi də Şərqlə əvəz edəcəklər...\nSon bir neçə ildir ki, Ermənistan israrla bütün dünyanı iqtisadiyyatının analoqu olmayan bir sürətlə inkişaf etdiyinə inandırmağa çalışır. Hətta Ermənistan baş naziri Nikol Paşinyan bir  qədər öncə, Moskvada, Avroasiya İqtisadi İttifaqının toplantısında, cari ilin birinci rübündə ölkəsinin iqtisadiyyatının 12,2% artdığın bəyan etdi.\nBu gün də Ermənistan Dövlət Statistika Komitəsinin yaydığı məlumatlarda cari ilin 7 ayı ərzində bu ölkənin iqtisadiyyatında 10,4% artımın qeydə alındığı bildirilir.\nMəsələni araşdırmaq məqsədilə biz Ermənistan Dövlət Statistika Komitəsinin rəsmi saytına daxil olub, bu ölkənin iqtisadiyyatında bəyan edilən artımların köklərini araşdırdıq. Aydın oldu ki, 2020-ci ildə Ermənistan iqtisadiyyatı 2019-cu illə müqayisədə 7,5% geriləsə də 2021-ci ildə iqtisadiyyatda 5,8%, 2022-ci ildə 14,2%, cari ilin 7 ayı ərzində isə 10,4% artım qeydə alınıb. \n44 günlük müharibədə ağır məğlubiyyətə düçar olmuş, ordusu darmadağın edilmiş, daxilində siyasi çəkişmələr pik həddə çatmış bir ölkədə iqtisadiyyatın çox az zaman kəsiyində bu qədər sürətlə inkişaf etməsi mümkündürmü?\nApardığımız araşdırmalar göstərdi ki, Ermənistan iqtisadiyyatının sürətli inkişafı haqqında yaradılan fikirlərin heç bir əsası yoxdur. Bu ölkənin iqtisadiyyatında son 3 il 7 ay ərzində qeydə alınan “yüksəliş”, ilk növbədə xarici ticarət dövriyyəsinin ağıla sığmayan bir sürətlə artması nəticəsində baş verib.  Belə ki, 2020-ci ildə Ermənistanın ixracı 2537,0 milyon, 2021-ci ildə 3016,0 milyon, 2022-ci ildə 5419,1 milyon, cari ilin 7 ayı ərzində isə 3843,6 milyon ABŞ dolları təşkil edib. Bu ilin sonuna ixracın həcminin 6590,0 milyon ABŞ dollarına çatacağı gözlənilir ki, bu da 2020-ci illə müqayisədə 2,6 dəfə (ötən ilin eyni dövrü ilə müqayisədə 162,1%) artım deməkdir. Eyni qayda ilə idxalın həcmi 2020-ci ildə 4564,0 milyon, 2021-ci ildə 5362,2 milyon, 2022-ci ildə 8775,9 milyon, cari ilin 7 ayı ərzində 6534,0 milyon ABŞ dolları (ötən ilin eyni dövrü ilə müqayisədə 163,0%) təşkil etmişdir. Cari ilin sonuna idxalın həcminin 11200,0 milyon ABŞ dollarına çatacağı gözlənilir ki, bu da 2020-ci illə müqayisədə 2,5 dəfə artım demək olacaqdır.\nBu yerdə daha maraqlı bir fakt Ermənistandan Rusiyaya ixracın son bir neçə ildə görünməmiş sürətlə artmasıdır. Belə ki, əgər Ermənistandan 2021-ci ildə Rusiyaya cəmisi 840,7 milyon ABŞ dolları dəyərində məhsul ixrac edilmişdisə, 2022-ci ildə bu rəqəm 3 dəfəyə qədər artaraq 2462,8 milyon ABŞ dolları təşkil edib. Bu ilin sonuna Ermənistandan Rusiyaya ixracın həcminin 2020-ci illə müqayisədə 4 dəfədən çox artaraq 3470,0 milyon ABŞ dollarına çatması gözlənilir.\nNə baş verir? Gerçək olan budur ki, Ermənistan iqtisadiyyatındakı “yüksəliş” Rusiya-Ukrayna müharibəsi başladıqdan sonra, bu ölkənin fantastik sürətlə artan idxal və ixracının hesabına əldə olunur. Daha dəqiq desək, əgər Ermənistan iqtisadiyyatı 2022-ci ildə 2020-ci illə müqayisədə 5,8 milyard ABŞ dollar artmışdısa, həmin dövrdə bu ölkədə idxal və ixracın həcmi də eyni səviyyədə - yəni 5,8 milyard dollar artmışdır.  Düşünürəm göstərdiyimiz bu əlahəzrət faktlardan sonra əlavə şərhə ehtiyac qalmır.  Budur Ermənistan iqtisadiyyatında baş verən “sıçrayışlı inkişaf”. \nAmerika Birləşmiş Ştatları başda olmaqla, Qərbin Rusiyaya və ilk növbədə onun hərbi sənayesinə tətbiq etdiyi sanksiyalar Rusiya bazarında bir çox məhsulların, o cümlədən hərbi sənaye üçün lazım olan elektrotexnika və digər məhsulların ciddi çatışmazlığını yaradıb. Təbii ki, bu yerdə Ermənistan Rusiyanın “köməyinə” gəlib. Yəni, Ermənistan artıq 1 il 6 aydan çoxdur ki, Rusiyaya lazım olan həmin məhsulları xaricdən öz ölkəsinə idxal edib, sonradan onları müxtəlif məhsul adları altında Rusiyaya ixrac etməklə məşğuldur. Artıq ABŞ və Almaniya kimi ölkələr bununla bağlı Ermənistan hökumətinə bir neçə dəfə xəbərdarlıq ediblər. Ancaq hələ ki, erməni həyasızlığı öz işini davam etdirir.\nYeri gəlmişkən, əgər Ermənistanın əvəzinə Rusiyaya bu “ayı xidmətini” Azərbaycan  göstərmiş olsaydı, indi bizimlə bağlı bütün məsələlərdə, ilk növbədə Qarabağ məsələsində ikili standartlarla söykənib haqsızlıq edən Qərb, Azərbaycana qarşı ən sərt sanksiyalar tətbiq edərdi… Ancaq bu gün Qərb hələ ki, bu məsələ ilə bağlı Ermənistanı yüngül xəbərdarlıq etməklə öz vəzifəsini yerinə yetirmiş hesab edir.\nÇox təəssüf ki, sapı bizdən olan, daxildə və xaricdə Azərbaycanın uğurlarında amma axtaran bəzi boşboğazlar Ermənistanın bu “uğurlarını” bayraq edib, ondan “iqtisadiyyatında inqilab etmiş bir ölkə” obrazı yaratmaq istəyirlər. Həmişə belə olur – bütün yalançıların sözləri də əməlləri kimi üst-üstə düşür…\n  Fikrət Yusifov\nİqtisad elmləri doktoru, professor",
        "views": "825",
        "date": "29.09.2023 10:22",
        "link": "https://musavat.com/news/ermenistan-iqtisadiyyati-ile-bagli-sok-yalanlar-mifleri-mehv-eden-faktlar_1009807.html"
    },
    {
        "title": "Azərbaycan şəhərsalma təcrübəsini bölüşür",
        "category": "Ölkə",
        "content": "Otuz illik işğal ərzində Ermənistan Azərbaycanın 9 şəhərini və yüzlərlə kəndini qəsdən dağıtmış, bütün mədəni və dini abidələrimizi viran qoyaraq, talayaraq, onları əsl urbisid (şəhərlərə qarşı genosid) və kultursid (mədəniyyətə qarşı genosid) nümunələrinə çevirmişdir. Sözsüz ki, İkinci Dünya müharibəsindən sonra şəhərlərin bu miqyasda dağıdılması dünyanın heç bir yerində baş verməyib. Ermənistan bu ərazilərdə əsrlər boyu yaşayan Azərbaycan xalqının izini silməyə çalışıb. Ağdam o dərəcədə dağıntıya məruz qalıb ki, xarici mütəxəssislər onu “Qafqazın Xirosiması” adlandırırlar. Füzuli şəhəri işğaldan azad olunanda Azərbaycan Ordusu orada bir dənə də salamat bina tapa bilmirdi ki, onun üzərində bayrağımızı dalğalandırsın. Ermənistanın işğalı altında olmuş ərazilərdə 67 məsciddən 65-i yerlə-yeksan edilib, qalan ikisi isə ciddi zərər görüb. Hətta qəbiristanlıqlar belə təhqir olunub, dağıdılıb və talanıb.\nArtıq Ermənistanın işğalından azad edilmiş ərazilərimizə həyat geri qayıdır. Vətən müharibəsindən sonra Azərbaycan keçmiş məcburi köçkünləri öz doğma yurdlarına mümkün qədər tez bir zamanda geri qaytarmaq üçün urbisidə məruz qalmış 10 min kvadrat kilometrdən çox ərazini sıfırdan yenidən qurur, şəhərlər və kəndlər inşa edir.\nAZƏRTAC işğaldan azad edilmiş Qarabağa və Şərqi Zəngəzura həyatın geri qaytarılması, dayanıqlı inkişaf, şəhər və digər yaşayış məskənlərinin yenidən qurulmasında həyata keçirilən fəaliyyətə, bu sahədə görülmüş işlərə nəzər salır.\nƏvvəla məlumat üçün qeyd edək ki, “Azərbaycan Respublikasının işğaldan azad edilmiş ərazilərinin 2022-2026-cı illər üzrə bərpası və dayanıqlı inkişafı Dövlət Proqramı\"na əsasən ilkin mərhələdə 100 yaşayış məntəqəsinin (8 şəhər, 8 qəsəbə və 84 kənd) bərpa edilməsi nəzərdə tutulub. Üç şəhərin Baş planı təsdiqlənib. Azərbaycan Prezidenti İlham Əliyev tərəfindən 29 yaşayış məntəqəsinin təməli qoyulub. Ümumilikdə 2021-2023-cü illərdə dövlətimizin başçısı tərəfindən 105 layihənin təməli qoyulub, 63 müxtəlif təyinatlı tikinti obyektinin açılışı olub. Ərazidə sosial infrastruktur yenidən qurulur, iki hava limanı, avtomobil yolları, dəmir yolu, su elektrik stansiyaları, su anbarları, məktəblər, xəstəxanalar və sair tikilib istifadəyə verilib, hazırda bu iş davam etdirilir. İşğaldan azad edilmiş ərazilərin 97 min hektardan çoxu mina və partlamamış hərbi sursatlardan təmizlənib.\nÖtən ilin iyul ayından etibarən ilkin olaraq 2 şəhərə (Laçın və Füzuli şəhərləri) və 3 kəndə (Zəngilan rayonunun Ağalı, Tərtər rayonunun Talış və Laçın rayonunun Zabux kəndləri) keçmiş məcburi köçkünlərin qayıdışı reallaşdırılıb.\nBilirik ki, şəhərsalma və şəhərlərin inkişafı davamlı inkişafa nail olmaqda mühüm rol oynayır. Davamlı qlobal urbanizasiya tendensiyaları fonunda, hər bir ölkənin üzləşdiyi spesifik çağırış və imkanlar bu inkişaf proqramının əhəmiyyətini daha da artırır. Ona görə də işğaldan azad edilmiş ərazilərimizə həyatın geri qaytarılması, dayanıqlı inkişaf, şəhər və digər yaşayış məskənlərinin yenidən qurulması sahəsində həyata keçirilən fəaliyyət, görülmüş işlər, eləcə də Qarabağ həqiqətlərinin dünya ictimaiyyətinin diqqətinə çatdırılması, Azərbaycanın bu sahədə topladığı təcrübəni beynəlxalq tərəfdaşlarla bölüşməsi məqsədilə Milli Şəhərsalma forumlarının təşkil edilməsi, xüsusilə də tədbirin azad edilmiş ərazilərdə keçirilməsi mühüm əhəmiyyət kəsb edir. Şəhərsalma məsələsinin ölkəmiz üçün prioritetliyini nəzərə alaraq, Azərbaycan BMT-nin Məskunlaşma Proqramı (UN-HABİTAT) ilə əməkdaşlığa başlayıb.\nBu əməkdaşlığın nəticəsində Azərbaycanda ilk dəfə olaraq 2022-ci il oktyabrın 5-6-da BMT-nin Məskunlaşma Proqramı ilə birgə Ağdam və Bakı şəhərlərində 44 ölkədən ümumilikdə 400 nəfər iştirakçının qatıldığı 1-ci Milli Şəhərsalma Forumu təşkil edilib.\nBu il isə dayanıqlı urbanizasiya proseslərinin əhəmiyyətini vurğulamaq məqsədilə ölkəmizdə UN-HABİTAT və Azərbaycan Respublikasının Dövlət Şəhərsalma və Arxitektura Komitəsinin birgə əməkdaşlığı ilə sentyabrın 29-dan başlayaraq bir sıra nüfuzlu tədbirlərdən ibarət “Şəhərsalma Həftəsi”nə start verilir. “Şəhərsalma Həftəsi” bu gün Zəngilanda “Dayanıqlı şəhərlər iqtisadi inkişafın və bərabərsizliklə mübarizənin aparıcı qüvvəsi rolunda” mövzusunda 2-ci Milli Şəhərsalma Forumu (NUFA2) ilə başlayacaq. Forum növbəti günlərdə işini paytaxt Bakıda davam etdirəcək.\nNUFA2 müxtəlif çağırış və qeyri-müəyyənliklər qarşısında iqtisadi cəhətdən inkişaf edə biləcək davamlı şəhərlərin qurulması ilə bağlı strategiyaların müzakirəsi, fikir mübadiləsi və əməkdaşlıq üçün 50-dən çox ölkədən müxtəlif maraqlı tərəfləri, ekspertləri, siyasətçiləri və icmaları, beynəlxalq təşkilatların nümayəndələrini, elm adamlarını, habelə Azərbaycanın müvafiq şəhər və rayonları ilə qardaşlaşma əlaqələri quran xarici tərəfdaşlar daxil olmaqla 450-yə yaxın yerli və xarici nümayəndəni bir araya gətirəcək. Azərbaycanda şəhərsalma ilə bağlı yaranan əsas çağırışları, davam edən layihələri və şəhər gələcəyinə baxışı müzakirə etmək məqsədi daşıyan Forum, həmçinin yerli fəaliyyətin stimullaşdırılması üçün müvafiq sahədə beynəlxalq təcrübələri, dayanıqlı şəhər inkişafı üçün bilik mübadiləsini, siyasətin formalaşdırılmasını, ictimaiyyətin cəlb olunmasını, bacarıqların artırılmasını, əməkdaşlığı və icra strategiyalarını təşviq edəcək. Forumda münaqişədən sonrakı yenidənqurma və reabilitasiyanın qlobal əhəmiyyəti nəzərə alınaraq, əsas diqqət şəhər məhsuldarlığının və iqtisadi artımın roluna yönəldiləcək, milli və submilli hökumətlərin, qeyri-hökumət təşkilatlarının, özəl sektorun, akademik qurumların və digər maraqlı tərəflərin nöqteyi-nəzərindən şəhərlərin və icmaların üzləşdiyi problemlərin innovativ və davamlı həlli yolları araşdırılacaq.\nİkinci Azərbaycan Milli Şəhərsalma Forumunun sentyabrın 30-da Bakıda keçirilən sessiyaları ilə paralel Türk Dövlətləri Təşkilatına üzv və müşahidəçi ölkələrin şəhərsalma məsələləri üzrə nazirləri dəyirmi masa arxasında bir araya gələcəklər. Dəyirmi masa müzakirələrində regional səviyyədə dayanıqlı inkişaf məqsədlərinə çatmaq üçün çağırışlar və əməkdaşlıq imkanları müzakirə olunacaq. Eyni zamanda, iqtisadi cəhətdən inkişaf edə biləcək davamlı şəhərlərin qurulması ilə bağlı strategiyalar, davamlı inkişaf üçün regional tərəfdaşlıqların təşviqi məsələləri ətrafında fikir mübadiləsi aparılacaq.\nNUFA2 işini oktyabrın 1-də yekunlaşdıracaq. Üç gün ərzində müxtəlif mövzuların müzakirə ediləcəyi Forum zərbələrə tab gətirə bilən, sakinlərini dəstəkləyən, dayanıqlı və firavan gələcək təmin edən daha davamlı və iqtisadi cəhətdən canlı şəhərlərin yaradılmasına töhfə verəcək.\nOktyabrın 2-də isə paytaxtımız ilk dəfə olaraq Ümumdünya Məskunlaşma Gününə ev sahibliyi edəcək. Həmin gün nüfuzlu beynəlxalq ekspertlər və dövlət rəsmiləri \"Dayanıqlı şəhər iqtisadiyyatı. Şəhərlər inkişafın və bərpanın aparıcı qüvvəsi kimi” mövzusu ilə hamı üçün əlçatan və keyfiyyətli şəhər həyatının təşviqi və dayanıqlı şəhərlərin inkişafı üzrə çağırışların müzakirəsini aparacaqlar.\nXatırladaq ki, BMT-nin Məskunlaşma Proqramı (UN-HABİTAT) Assambleyasının Keniyada keçirilən 2-ci sessiyasında Ümumdünya Məskunlaşma Gününün 2023-cü ildə Bakı şəhərində qeyd edilməsinə dair qərar qəbul edilmişdi.\nQeyd edək ki, BMT-nin 1985-ci ildə verilmiş müvafiq qərarına əsasən, Ümumdünya Məskunlaşma Günü hər il bir ölkədə qeyd olunmaqla hamı üçün əlçatan və keyfiyyətli şəhər həyatını təşviq edir, dayanıqlı şəhərlərin inkişafı üzrə çağırışların müzakirəsi üzrə qlobal platforma rolunu oynayır.\nAzərbaycan BMT-nin Məskunlaşma Proqramı ilə əməkdaşlığı, icraçı direktor xanım Maimuna Mohd Şərifinin ölkəmizə səfərlərini və tədbirə göstərdiyi dəstəyini yüksək qiymətləndirir.",
        "views": "226",
        "date": "29.09.2023 10:20",
        "link": "https://musavat.com/news/azerbaycan-sehersalma-tecrubesini-bolusur_1009808.html"
    },
    {
        "title": "Qənirə Paşayeva ilə vida mərasimi keçirilib - YENİLƏNİB\nFOTO\nVİDEO\nVACIB",
        "category": "Gündəm",
        "content": "  Xəbər verdiyimiz kimi, ötən gecə millət vəkili, Milli Məclisin Mədəniyyət Komitəsinin sədri Qənirə Paşayeva müalicə olunduğu Mərkəzi Klinik Xəstəxananın reanimasiya şöbəsində vəfat edib.\nMusavat.com xəbər verir ki, hazırda Heydər Məscidində mərhumla vida mərasimi keçirilir.\nVida mərasimində millət vəkilləri, mərhumun yaxınları, dövlət rəsmiləri iştirak edir.\nXatırladaq ki, sentyabrın 23-ü saat 03:01 radələrində TƏBİB-in tabeliyindəki Abşeron Rayon Mərkəzi Xəstəxanasının Təcili və Təxirəsalınmaz Tibbi Yardım Stansiyasına Q.Paşayeva üçün çağırış daxil olub. Ona naməlum mənşəli hipotonik vəziyyət diaqnozu qoyulub. Müayinə zamanı göstəriciləri - arterial təzyiq 50/0 mm. c. süt, nəbz 1 dəqiqə 47 vurğu, SPO2 (saturasiya) 82% olub. İlkin müdaxilələrdən sonra göstəriciləri arterial təzyiq 110/60 mm. c.süt., nəbz 1 dəqiqədə 68 vurğu, SPO2 (saturasiya) 97% olub.\nHəkimlər Q.Paşayevanın xəstəxana şəraitində müalicəsini məsləhət görüb. Deputat ailə üzvlərinin istəyi ilə təcili tibbi yardım briqadası tərəfindən Mərkəzi Klinikaya təxliyə olunub. O, süni tənəffüs aparatına qoşulub. Lakin Mərkəzi Klinik Xəstəxananın həkim personalı və Türkiyədən cəlb edilmiş həkim mütəxəssislər tərəfindən görülmüş bütün zəruri tədbirlərə baxmayaraq, millət vəkilinin həyatını xilas etmək mümkün olmayıb.\nMusavat.com",
        "views": "2515",
        "date": "29.09.2023 10:15",
        "link": "https://musavat.com/news/qenire-pasayeva-ile-vida-merasimi-kecirilib-yenilenib_1009806.html"
    },
    {
        "title": "Ankarada yaşayış binasında partlayış olub, ölən var",
        "category": "Hadisə",
        "content": "Türkiyənin paytaxtı Ankara şəhərinin Mamak rayonunda səhər saatlarında 6 mərtəbəli yaşayış binasında baş verən partlayış nəticəsində 70 yaşlı qadın ölüb.\n“Report” xəbər verir ki, məlumatı “TRTHaber” yayıb.\nBildirilib ki, hadisə yerinə yanğınsöndürənlər cəlb edilib.\nMamak rayon bələdiyyəsinin sədri Murat Köşenin sözlərinə görə, bina sakinləri təxliyə edilib.",
        "views": "249",
        "date": "29.09.2023 10:11",
        "link": "https://musavat.com/news/ankarada-yasayis-binasinda-partlayis-olub-olen-var_1009792.html"
    },
    {
        "title": "Köhnə trionun yeni planının iflası – \"Məzlum işğalçılar\"ın ifşası",
        "category": "Dünya",
        "content": "Ermənilərin bu coğrafiyada komalaşmasnın tarixi 200 ilə yaxındır. Bu, əsasən Rusiyanın əvvəlcə Şimali Qafqazı, sonra Cənubi Qafqazı, daha sonra İranı (Təbriz və ətrafını) işğal etməsindən sonra baş verib.\nOna qədər bu areallardakı xırda feodal dövlətlərin (xanlıqlar, sultanlıqlar, bəyliklər) hamsı Azərbaycan türklərinə məxsus olub. Tarixi məxəzlərdə yalnız Şuşanın altında bir erməni məlikliyi (təxminən müasir rayonların yarısı boyda) barədə söhbət gedir və o da müstəqil olmayıb, Qarabağ xanlığının himayəsində, qulluğunda olub.\nFəqət erməni alimlərin özlərinin düzüb-qoşduqları yalançı mənbələrə, təsdiqlənməyən hipotezlərə əsaslanan, tarixi əsərlərdən çox təbliğati-publisistik məqalələri xatırladan materiallara görə, “erməni imperiyası”nın bir ucu Xəzər dənizinə (Neftçala), biri ucu Qara dənizə dirənib, müasir Türkiyə, İraq, İran dövlətlərinin əarzisinin bir hissəsini əhatə edib.\nAdi arifmetika ilə bu iddiaların puçluğunu isbat etmək olar. Sözügedən bu ərazidə inkişaf etmiş, güclü imperiya qurmaq üçün azı 50 milyon insan lazım idi. 50 olmasın, 25 milyon milyon olsun, lap 15 milyona enək. Yəni eramızdan əvvəl, 2070 il öncə imperiya qurmuş ermənilərin sayı 15 milyon olub? Bəs indi nə qədərdir?\nBu, fantastik iddiadır. II Tiqrandan bəhs edən məqalədə də göstərilir ki, guya onun 200 min piyada əsgəri, 50 min süvarisi olub. İddianın absurdluğu ondadır ki, hazırda 85 milyon əhalisi olan Türkiyənin cəmi 100 il əvvəl 13 milyon civarında əhalisi olub.\n                                          Mifik \"Böyük Ermənistan\" xəritəsi\nƏgər aradan keçən 21 əsrdə əhalinin artım tempini bu hesabla götürsək, hazırda dünyada ermənilərin sayı çinlilərin və hindistanlıların sayından çox olmalıydı. Çünki onlar bizim eramızdan əvvəl bu qədər çox olsaydılar, sonrakı əsrlərdə tədricən arta-arta milyard yarıma çatardılar. Necə ola bilər ki, hamı artıb, onlar azalıb?\nƏlbəttə, bu iddiaya cavab olaraq ermənilər deyə bilərlər ki, biz bütün əsrlərdə qırğına məruz qalmışıq. Bu da havayı söhbətdir. Sonra əsrlərdə müharibələr əsasən romalılarla türklər və farslar, türklərlə yunanlar, monqollarla türklər, özbəklərlə farslar, İran türkləri ilə hindlilər, tatarlarla ruslar, ruslarla Qafqaz xalqları (və s. və i.s.) arasında gedib, ermənilərin yeni erada hansısa müharibədə böyük itkilər verdiyi barədə regionun tarixində bilgi yoxdur.\nƏksinə, onlar bütün imperiyalarda, dövlətlərdə kompakt yaşayan etnik azlıq olublar.\nOnları daha çox bir araya toplayan isə Rusiya olub. Bu məsələdə ermənilərin öz istəyi də olmamış deyil.\nAncaq Rusiya erməniləri İrandan, Türkiyənin şərq vilayətlərindən köçürərək bir hissəsini hazrkı Ermənistan dövlətinin ərazisində, bir hissəsini isə Azərbaycanın Qarabağ mahalının dağlıq və dağətəyi nahiyələrində yerləşdirməsindən sonra ermənilər özlərini çox görüb, güclü hiss etməyə başlayıblar.\n                                       Şair-diplomat Aleksandr Qriboyedov\nƏslində Rusiya dövləti erməniləri Ermənistan və Azərbaycan ərazisində təsadüfən yerləşdirməyib. Bunu rus dövlətinin böyüklərinə yazıçı-diplomat Aleksandr Qriboyedov məsləhət görüb. O, məktublarının birində yazıb: \"Rus ordusunun tutduğu rayonlardan — Təbriz, Xoy, Salmas, Marağadan bütün erməniləri Naxçıvan, İrəvan və Qarabağ vilayətlərinə köçürmək lazımdır\".\nO zamanlar istər Yelizavetpol (indiki Gəncə), istərsə də İrəvan quberniyaları rus çarının sərəncamında olub və çar I Nikolay da belə məsləhət görüb ki, ermənilər İran və Türkiyə sərhədinə yaxın yerlərdə, Qarabağ və İrəvan civarında kompakt yaşasınlar. Rusiyanın onları ora yerləşdirməkdə məqsədi İran və Türkiyə sərhədində özünə sadiq arxa-dayaq, bastion təşkil etmək olub. Rusiya imperiyasının babilənləri hesab ediblər ki, müsəlman-şiə toplumdansa xaçpərəst xalq ona sadiq qalar, düşmən tərəfə keçməz.\nBu məqsədlə İrandan 40-50 min nəfər erməni indiki Ağdərəyə köçürülüb. 1828-1829-cu il rus-türk müharibəsinin gedişində və müharibədən sonra Türkiyədən də 90 min erməni regiona gətirlib. İran, Türkiyə və digər Şərq ölkələrində yaşayan ermənilərin Rusiyaya köçürülməsi bütün sonrakı dövr ərzində davam etdirilib.\nErmənilər Rusiyaya sığındıqdan, çoxaldıqdan sonra bir müddət heç də düşmən tərəfə keçmək, başqa dövlətin təbəəsi olmaq niyyətinə düşməyiblər. Özlərinə yer edib, məskunlaşıb, necə deyərlər, özlərini tutublar. Yalnız ondan sonra əsas məqsədləri öz dövlətlərini qurmaq olub.\nNəhayət, ermənilər lazımi saya çatdıqlarına, dövlət qurmaq üçün lazımi qədər resurs topladıqlarına əmin olandan sonra siyasi və hərbi mübarizəyə start verib, 1890-cı ildə Daşnaksütun partiyasını qurublar. Bu partiyanın ermənilərin yaşadığı hər bir mahalda, rayonda qəsəbədə yerli büroları təşkil edilib. Başqa sözlə, ermənilər müstəqil dövlət qurmaq ideyasına ellikcə, hamılıqca könül veriblər.\n1905-ci ildə baş verən erməni-müsəlman qırğınının təşəbbüskarı və aqressiv iştirakçısı daşnaklar olub. Böyük dövlətlərin qatıldığı, 1914-cü ildə başlayan I dünya müharibəsinə dövləti olmayan ermənilər məhz siyasi təşkilatın bayrağı altında giriblər, Osmanlı imperiyasının düşmənlərinin tərəfinə keçərək türklərə arxadan zərbə vurublar. 1918-ci ildə Bakıda, Şamaxıda, Qubada, Qarabağda, Naxçıvanda, Lənkəranda, İranda, Özbəkistanda milli zəmində törədilən qırğınların əsas aktorları daşnaklar olublar.\nNəhayət, onlar böyük dövlətlərin maşası olaraq, öz ənamlarını alıb, kiçik bir arealda müstəqil dövlətlərini qurublar.\nMaraqlıdır ki, bir ovuc erməninin qurduğu dövlətə ABŞ da dəstək verib, Fransa da, Rusiya da.\n          Sevr müqaviləsi imzalayaraq Türkiyəni parçalayan, ermənilərə dövlət quranlar\nBu trio sizə tanış gəldimi? Belə anlaşılır ki, hələ yüz öl öncə ABŞ, Rusiya, Fransa bir arada olub, ermənilərin himayədarı kimi çıxış ediblər.\nOnların 70+ ildən sonra bir araya gələrək, ATƏT-in Minsk qrupunun həmsədri olmaları təsadüfi deyil, tarixi presedenti var. Onlar bu dəfə yenidən erməni dövlətinə qahmar çıxmaqla, onun ərazisinin böyüməsinə çalışırdılar.\n          ATƏT-in Minsk qrupunun amerikalı, fransalı, rusiyalı həmsədrləri\nErmənilər gerçəkdən də “Böyük Ermənistan imperiyası” adlandırdıqları mifik dövlətin ərazilərini zamanla bərpa etmək niyyətindəydilər. Xarici havadarları güclü olduğundan düşünürdülər ki, tədricən bu məqsədlərinə çatacaqlar. Onların perspektiv planlarına Qarabağı de-yure ələ keçirdikdən sonra Gürcüstandan Cavaxetiyanı, daha sonra Azərbaycandan Naxçıvanı qoparmaq daxil idi.\nFəqət ermənilər Qarabağı de-fakto ələ keçirə bilsələr də, Azərbaycan rəhbərliyinin əzmi nəticəsində onu sənədləşdirə bilmədilər. Azərbaycan bu itkiylə razılaşmadı, dirəndi, toparlandı, gücləndi, tarixi fürsəti gözlədi və öz ərazi bütövlüyünü bərpa etdi.\nAli Baş Komandan İlham Əliyev və Azərbaycan ordusu ermənilərin 190-200 illik imperialist planlarını iflasa uğratdı. İndi Gürcüsanın da, Türkiyənin də, elə Azərbaycanın da canı bu, böyük dövlətlərin əlində maşa olan separatçı-işğalçılardan qurtarmaq üzrədir.\nErmənilər 2020-2023-cü ilin sentyabrında aldıqları zərbədən uzun illər özlərinə gələ bilməyəcək, öz kiçik dövlətlərində yaşamağa məcbur olacaqlar. Öz məkrli xislətləri və pis niyyətləri ilə özlərini bütün regionda ifşa etmiş ermənilərdən maşa kimi istifadə etmək istəyənlər yenə ola bilər, amma onlar da anlamalıdırlar ki, artıq gecdir.\nAraz Altaylı, Musavat.com\n ",
        "views": "1499",
        "date": "29.09.2023 10:00",
        "link": "https://musavat.com/news/kohne-trionun-yeni-planinin-iflasi-mezlum-isgalcilar-in-ifsasi_1009784.html"
    },
    {
        "title": "Sahibə Qafarova Fransa Milli Assambleyasının sədri ilə görüşüb",
        "category": "Ölkə",
        "content": "Milli Məclisin sədri Sahibə Qafarova İrlandiyanın paytaxtı Dublin şəhərində Fransa Milli Assambleyasının sədri Yael Braun-Pivet ilə görüşüb.\n\"Report\" xəbər verir ki, bu barədə Milli Məclisin Mətbuat və ictimaiyyətlə əlaqələr şöbəsindən məlumat verilib.\nGörüşdə spiker Sahibə Qafarova Fransanın Azərbaycana münasibətdə nümayiş etdirdiyi qərəzli mövqeyini tənqid edib. O, deyib ki, Cənubi Qafqazdakı vəziyyətə birtərəfli, qərəzli yanaşma regionumuzda uzunmüddətli sülhün bərqərar olması səylərinə heç bir fayda vermir.\nSpiker Sahibə Qafarova Fransa parlamentinin hər iki palatasının Azərbaycanla Ermənistan arasında normallaşmaya və sülh prosesinə mənfi təsir göstərən bir çox bəyanatlar, qətnamələr qəbul etdiyini xatırladaraq, deyib ki, bu sənədlər beynəlxalq hüququn norma və prinsiplərinə zidd olub, Azərbaycanın suverenliyini və ərazi bütövlüyünü şübhə altına alıb. Əvəzində, bütün bu addımlar ərazilərimizdə separatizmi dəstəkləyib və Ermənistanda revanşist qüvvələri cəsarətləndirib.\nO həmçinin, Yael Braun-Pivetin 2023-cü ildə Ermənistana səfər etdiyini xatırladaraq, deyib ki, əgər fransalı spiker Ermənistandan sonra Azərbaycana da səfər etsəydi, Azərbaycanın mövqeyi ilə də tanış olmaq üçün yaxşı fürsət ola bilərdi. O, diqqətə çatdırıb ki, biz Fransanın 30 ildir ki, Azərbaycan ərazilərinin Ermənistan tərəfindən işğalını, şəhərlərimizi, kəndlərimizi, tarixi və mədəniyyət abidələrimizi dağıtmasını pislədiyinin şahidi olmamışıq. Fransa Ermənistanın etnik təmizləmə siyasəti ilə üzləşmiş, Ermənistandan qaçqın və Qarabağdan məcburi köçkün düşmüş 1 milyon azərbaycanlının hüquqlarından heç vaxt danışmayıb.\nMilli Məclisin sədri Fransa Milli Assambleyasının sədrinə Azərbaycanın Qarabağ regionunda həyata keçirdiyi lokal antiterror tədbirləri haqqında da geniş məlumat verərək, deyib ki, Azərbaycan öz ərazilərini işğaldan azad etdikdən sonra Ermənistana suverenlik və ərazi bütövlüyünə hörmət əsasında münasibətlərin normallaşdırılmasını, sülh müqaviləsi imzalanmasını təklif edib. Lakin Ermənistan üç ildir ki, bu müqaviləni imzalamaqdan boyun qaçırmaq üçün bütün vasitələrə əl atıb: siyasi və hərbi təxribatlar törədib, ərazilərin minalanmasını davam etdirib, əvvəllər əldə edilmiş razılaşmaları pozub, ərazilərimizdəki qanunsuz rejimi dəstəkləməyə davam edib.\nSpiker Sahibə Qafarova artıq bir neçə aydır ki, Ermənistanın Azərbaycanın Qarabağ bölgəsində qondarma “blokada”, “humanitar böhran” barədə bütün dünyaya çoxsaylı yalanlar yaydığını vurğulayaraq, xatırladıb ki, Ermənistanın Azərbaycanın həm Ağdam, həm də Laçın yollarından istifadə təklifindən imtina etməsi ölkəmizin ərazi bütövlüyünə qarşı yönəlmiş siyasi təxribat olmuşdur.\nOnun sözlərinə görə, Azərbaycan dəfələrlə beynəlxalq ictimaiyyətə çağırış edib ki, ölkəmizin Qarabağ bölgəsində Ermənistanın 10 minlik silahlı qüvvəsinin və qeyri-qanuni separatçı rejimin mövcudluğu regionda sülh və sabitliyin əldə olunmasına əsas maneədir. Çünki bu qüvvələr bizim ərazilərimizdə hərbi təxribatlar törədirdilər. Sentyabrın 19-da erməni kəşfiyyat-diversiya qrupları tərəfindən terror məqsədilə quraşdırılmış minaların partlaması nəticəsində mülki şəxslər və hərbi qulluqçularımız həlak olub və yaralanıblar.\nMilli Məclisin sədri diqqətə çatdırıb ki, bütün bu təxribatlara cavab olaraq, Azərbaycan 24 saatdan az davam edən lokal antiterror tədbirləri həyata keçirib. Bu zaman yalnız qanunsuz hərbi birləşmələr və hərbi infrastruktur hədəf olmuşdur. Mülki əhali və obyektlər heç vaxt hədəfə alınmayıb və hərbçilərimiz mülki yaşayış məntəqələrinə daxil olmayıblar. Spikerin sözlərinə görə, Ermənistan baş naziri də Qarabağda erməni sakinlərə qarşı birbaşa təhdidin olmamasını və onlara qarşı kütləvi zorakılıq törədilməsi ilə bağlı xəbərlərin doğru olmadığını etiraf edib.\nAzərbaycan parlamentinin rəhbəri bir daha vurğulayıb ki, heç bir suveren dövlət, o cümlədən də Azərbaycan öz ərazisində qanunsuz hərbi mövcudluğu qəbul edə bilməz.\nOnun sözlərinə görə, bu gün Ermənistan silahlı qüvvələri tərksilah edilir, onların ərazilərimizdən çıxarılması prosesi davam edir. Həmin silahlı qüvvələrin minlərlə silahı və hərbi texnikası var. Bu, onu göstərir ki, Azərbaycan beynəlxalq ictimaiyyətə onların ərazilərimizdən çıxarılmasının vacibliyi ilə bağlı çağırış edəndə haqlı idi.\nSpiker Sahibə Qafarova Fransa parlamentinin rəhbərinə xatırladıb ki, Azərbaycan parlamentinin sədri kimi ona bu barədə bir neçə məktub göndərib. O, bu görüşdə də bir daha qeyd edib ki, Azərbaycan sülh və sabitlik istəyir.\nMilli Məclisin sədri Qarabağın erməni sakinlərinin Azərbaycan cəmiyyətinə inteqrasiya olunması ilə bağlı dialoq aparıldığını, qısa müddət ərzində Azərbaycan nümayəndələri ilə artıq Qarabağın erməni icmasının nümayəndələri arasında iki görüş keçirildiyini bildirib. Sahibə Qafarova deyib ki, Qarabağın erməni sakinləri Azərbaycan vətəndaşlarıdır. Onların bütün hüquqları Azərbaycan qanunvericiliyi və beynəlxalq öhdəlikləri çərçivəsində təmin ediləcək. Heç kim onları Qarabağdan getməyə məcbur etmir. Əgər kimsə getmək istəyirsə, bu, onun azad seçimidir və Azərbaycan onların hərəkət azadlığını və təhlükəsizliyini təmin edir.\nSpiker Sahibə Qafarova görüşdə həmçinin, Azərbaycanın Qarabağın bu ərazisində infrastrukturun bərpasına başladığını, həmçinin sakinlərə ərzaq, dərman, yanacaq daxil olmaqla humanitar yardım göndərdiyini, Beynəlxalq Qızıl Xaç Komitəsinin Laçın və Ağdam yolları ilə yardımlar apardığını bildirib.\n   ",
        "views": "278",
        "date": "29.09.2023 09:47",
        "link": "https://musavat.com/news/sahibe-qafarova-fransa-milli-assambleyasinin-sedri-ile-gorusub_1009791.html"
    },
    {
        "title": "Qənirə Paşayeva nə zaman və harada dəfn olunacaq...VİDEO",
        "category": "Son xəbər",
        "content": "Millət vəkili Qənirə Paşayevanın dəfn yeri açıqlanıb.\n\nQardaşı Hüseyn Paşayev Musavat.com-a bildirib ki, Qənirə Paşayevanın cənazə namazı bu gün saat 10:00-da Heydər məscidində qılınacaq.\n\n11:00-a qədər onunla vida mərasimi keçiriləcək.\n\nDaha sonra millət vəkili İkinci Fəxri Xiyabanda dəfn olunacaq.\nAllah rəhmət eləsin.",
        "views": "14691",
        "date": "29.09.2023 09:36",
        "link": "https://musavat.com/news/qenire-pasayeva-ne-zaman-ve-harada-defn-olunacaq-video_1009669.html"
    },
    {
        "title": "Türkiyəli deputat: “NATO PA-da Zəngəzur dəhlizi ilə bağlı təklifimiz qəbul edilib”",
        "category": "Dünya",
        "content": "Madriddə NATO Parlament Assambleyasının (PA) 68-ci sessiyasına təqdim olunan, Zəngəzur dəhlizi ilə bağlı mövzunun da yer aldığı təklif qəbul edilib.\n“Report”un Ankara Bürosunun “Bengütürk” telekanalına istinadla xəbərinə görə, bu barədə Türkiyənin Böyük Millət Məclisinin üzvü, NATO Parlament Assambleyasının (PA) - İqtisadiyyat və Təhlükəsizlik Komitəsinin üzvü, MHP sədrinin müavini, professor Mevlüt Karakaya bildirib.\n“Bir kəmər, bir yol” və Zəngəzur dəhlizinin hazırda ən aktual məsələ olduğunu deyən millət vəkili keçən il noyabrın 22-də NATO PA zamanı təklif olunan və hesabata əlavə edilən bənddə diqqəti yeni açılacaq Zəngəzur dəhlizi mövzusuna yönəltmək məqsədləri olduğunu vurğulayıb: “Təklifdə Azərbaycanın Avroatlantik regionun enerji təchizatında oynayacağı rolu və Zəngəzur dəhlizinin NATO müttəfiqlərinin enerji təhlükəsizliyinə verdiyi töhfəni vurğulamışdıq. Bu, qəbul olundu. Zəngəzur dəhlizi regional təhlükəsizlik, əməkdaşlıq və iqtisadi tərəqqi baxımından mühüm əhəmiyyət kəsb edir”.\nMevlüt Karakaya Zəngəzur dəhlizinin enerji təhlükəsizliyi və iqtisadi tərəqqi ilə yanaşı, türk dünyasına açılan qapı, Turana gedən yol adlandırıb: “Qlobal, regional və əlaqələr baxımından bu dəhlizin bizim üçün əhəmiyyəti çox yüksəkdir. Çünki Zəngəzur dəhlizi qlobal iqtisadiyyata və təhlükəsizlik məsələlərinə verdiyi töhfədən əlavə, bizim üçün Azərbaycanın təhlükəsizliyidir, türk dünyasına açılan qapıdır, turana gedən yoldur”.",
        "views": "580",
        "date": "29.09.2023 09:33",
        "link": "https://musavat.com/news/turkiyeli-deputat-nato-pa-da-zengezur-dehlizi-ile-bagli-teklifimiz-qebul-edilib_1009787.html"
    },
    {
        "title": "Bakının 20 yolunda tıxac yaranıb - SİYAHI",
        "category": "Ölkə",
        "content": "Bakının bir sıra yollarında nəqliyyatın hərəkətində tıxac yaranıb.\nMusavat.com xəbər verir ki, bu barədə Nəqliyyatı İntellektual İdarəetmə Mərkəzi (NİİM) məlumat yayıb.\nHazırda:\n1. Heydər Əliyev prospekti kənar yol, mərkəz istiqamətində;\n2. Heydər Əliyev prospekti əsas yol, mərkəz istiqamətində;\n3. Ziya Bünyadov prospekti, Olimpiya stadionunun qarşısından \"20 Yanvar\" metrostansiyası istiqamətində;\n4. Alı Mustafayev küçəsi, Ziya Bünyadov prospekti istiqamətində;\n5. Bakı-Sumqayıt şosesi, \"20 Yanvar\" metrostansiyası istiqamətində;\n6. Binəqədi şosesi, \"Azadlıq Prospekti\" metrostansiyası istiqamətində;\n7. Tbilisi prospekti, \"20 Yanvar\" metrostansiyasından mərkəz istiqamətində;\n8. Koroğlu Rəhimov küçəsi, hər iki istiqamətdə;\n9. Ağa Neymətulla küçəsi, \"Nəriman Nərimanov\" metrostansiyası istiqamətində;\n10. Xətai prospekti, Heydər Əliyev prospekti istiqamətində;\n11. 28 May küçəsi, Puşkin küçəsi ilə kəsişmədən Rəşid Behbudov küçəsi ilə kəsişməyə qədər;\n12. Üzeyir Hacıbəyli küçəsi, Cavanşir körpüsündən Azadlıq prospekti ilə kəsişməyə qədər;\n13. Bakıxanov küçəsi, İnşaatçılar prospekti ilə kəsişmədən \"Dədə Qorqud\" parkı istiqamətində;\n14. Yusif Səfərov küçəsi, Heydər Əliyev prospekti istiqamətində;\n15. Rəşid Behbudov küçəsi, Mərkəzi Bank istiqamətində;\n16. Neftçilər prospekti, Azneft dairəsi istiqamətində;\n17. Babək prospekti, mərkəz istiqamətində;\n18. Aeroport şosesi, \"Koroğlu\" metrostansiyası istiqamətində;\n19. \"20 Yanvar\" dairəsində;\n20. Sabunçu-Zabrat şosesi, \"Koroğlu\" metrostansiyası istiqamətində sıxlıq müşahidə olunur.",
        "views": "286",
        "date": "29.09.2023 09:26",
        "link": "https://musavat.com/news/bakinin-20-yolunda-tixac-yaranib-siyahi_1009786.html"
    },
    {
        "title": "Bakıda avtomobil 24 yaşlı gənci vurub",
        "category": "Hadisə",
        "content": "Bakının Yasamal rayonunda gənc qızın xəsarət alması ilə nəticələnən yol-nəqliyyat hadisəsi baş verib.\n\"Report\"un məlumatına görə, metronun “20 Yanvar” stansiyasının yaxınlığında avtomobil yolu keçən 1999-cu il təvəllüdlü Məmmədova Aydan Azad qızını vurub.\nYaralı təcili tibbi yardımın köməkliyi ilə xəstəxanaya çatdırılıb.\nFakt araşdırılır.",
        "views": "356",
        "date": "29.09.2023 09:16",
        "link": "https://musavat.com/news/bakida-avtomobil-24-yasli-genci-vurub_1009785.html"
    },
    {
        "title": "“Qərb Azərbaycana qarşı sanksiyalar hazırlayır” - Britaniya nəşrindən iddia",
        "category": "Ölkə",
        "content": "İddia olunur ki, “Qarabağda minlərlə erməninin evlərini tərk edərək məcburi köçkünə çevrilməsinin ”dramatik görüntüləri üzə çıxdıqdan\" sonra Qərbdə bəziləri Azərbaycanla münasibətlərini yenidən düşünməyə başlayıb\nBritaniyanın “The Guardian” nəşri erməni terrorçularını zərərləşdirərək 200-dək şəhid verən Azərbaycana qarşı qərəzli material dərc edib. İddia olunur ki, guya “Qarabağda minlərlə erməninin evlərini tərk edərək məcburi köçkünə çevrilməsinin \"dramatik görüntüləri üzə çıxdıqdan\" sonra Qərbdə bəziləri Azərbaycanla münasibətlərini yenidən düşünməyə başlayıb. \nSöhbətin hansı dramatik görüntülərdən getdiyi məlum deyil. Ermənilər Azərbaycan sərhədini gülə-gülə keçirlər, onlara qarşı heç bir diskriminasiya olmadığı barədə jurnalistlərə həvəslə açıqlamalar verirlər. Nəşr yazır ki, \"Azərbaycan Prezidenti İlham Əliyev Dağlıq Qarabağa hərbi hücuma başlamaq və regiondan qaçqın axınının yaratdığı humanitar fəlakətə səbəb olmaqla Aİ və ABŞ-ı qəzəbləndirib\".  \nGuya adının açıqlanmasını istəməyən Bakıdakı yüksək rütbəli Qərb diplomatı “böhran və insan əzabının qarşısı alına bilərdi və alınmalı idi. Azərbaycanla həmişəki kimi işimizə davam etmək bizim üçün daha çətin olacaq” deyib. Nəşr yazır ki, Azərbaycana münasibəti mənfi olmayan \"Karnegi\" təhlil mərkəzinin əməkdaşı Tomas de Vall \"Brüssel və Vaşinqtonda bir çoxları Azərbaycanın güc tətbiq etməsindən şokdadır və özlərini aldadılmış hiss edirlər”, - deyib. “Münaqişənin həlli üçün uzun səylərə baxmayaraq, Qərb marginallaşdırılıb. Amma deyəsən, Bakının həqiqətən nə qədər vacib və etibarlı olduğuna yenidən baxılır”. Nəşr yenə köhnə havaları çalıb, Bakının “kürü diplomatiyası” haqda cəfəng iddialardan da yazıb. \n“Avropa Komissiyasının sədri Ursula fon der Leyen 2022-ci ildə Aİ-nin Rusiya enerjisindən asılılığını azaltmağa çalışdığı bir vaxtda Bakıya səfər edib və Azərbaycanı \"kritik\" və “etibarlı” enerji təchizatçısı adlandırıb. O, 2027-ci ilə qədər Aİ-nin Azərbaycan qazının alışını ikiqat artırmağa dair razılaşma əldə etdiyini açıqlayıb, lakin ölkənin insan haqları sahəsində vəziyyəti və Ermənistanla münasibətlərinə toxunmayıb. \n “The Guardian” hansısa “müşahidəçilərə” istinad edərək yazır ki, guya onlar “Avropanın Azərbaycanın enerji resurslarından asılılığının Bakının özü tərəfindən çox şişirdildiyini deyirlər. Xarici Siyasət Tədqiqat İnstitutunun əməkdaşı Maks Hess isə deyib ki, \"Azərbaycan qaz bazarına təsirini şişirdir, bu isə Avropa siyasətçiləri tərəfindən tənbəlliklə qəbul edilir\". Nəşr yenə “bəzi Qərb rəsmilərinə” istinad edərək iddia edir ki, guya Qarabağdakı antiterror tədbirlərindən sonra Azərbaycana qarşı sanksiyaları düşünürlər.  \nAmma səslənən bu fikirlər və iddialar blefə oxşayır. Onların sabun köpüyü kimi dağılacağı göz qabağındadır. İnandırıcı deyil ki, Qərb Bakı ilə körpüləri yandırsın, bizi sanksiyalar altına salsın - terrorçu rejimə görə. Bu azmış kimi, qondarma rejim özünü buraxıbsa, Azərbaycana hansı əsasla sanksiyalar ola bilər? “Ölkənizdə niyə separatçı rejimi diz çökdürdünüz?” deyəcəklər, yoxsa bundan pərişan olacaqlar? O ki qaldı erməni əhalisinə, onları qovan yoxdur, hətta bəziləri qoyun sürüsünü də özü ilə apara bilir. Polis və hərbçilər isə su, şokolad paylayır. Hansı “etnik təmizləmə” faktı var? Əgər Qarabağda qalmırlarsa, zorla saxlamaq olmaz. O halda Qərb hansı məntiqlə bizə sanksiya tətbiq edə bilər? Üstəgəl, Ukrayna böhranı fonunda Azərbaycan enerjisinə tələbat artıb...\nElman Nəsirov \nDeputat Elman Nəsirov “Yeni Müsavat”a açıqlamasında Qərbin bəzi siyasi dairələrinin sanksiyalar haqda iddialarını əsassız adlandırdı. E.Nəsirov vurğuladı ki, Azərbaycan ictimaiyyəti anlaya bilmir, terrorizmə qarşı mübarizəyə görə nə vaxtdan dövlət sanksiyalara məruz qalmalıdır?! Onun fikrincə, harada görünüb ki, separatizm yuvasını dağıtmaq səbəbindən sanksiyalar tətbiq edilsin: “Biz Qarabağda terrorizmin kökünü kəsmişiksə, deməli, beynəlxalq terrorizmə töhfə vermiş oluruq. İkincisi, BMT Təhlükəsizlik Şurasının 4 qətnaməsini icra etmişik, indi buna görə sanksiyalar olmalıdır? ABŞ-da Kaliforniya ştatı separatçı yuvaya çevrilsəydi, Fransada Marsel şəhərinin separatçı qüvvələri ayrıca respublika qurduqlarını elan etsəydilər, onlar necə davranardılar? Əgər bu ölkələr separatizmə qarşı əməliyyatlar həyata keçirsəydilər, ABŞ və Fransaya sanksiyalar tətbiq ediləcəkdimi? Yəni antiterror tədbirlərinə görə sanksiyaları gündəmə gətirmək absurddur”.\nDeputatın sözlərinə görə, Azərbaycan Prezidenti bəyan edib ki, dinc erməni əhalisinin hüquq və təhlükəsizliyinə təminat verilib: “Prezidentin sözü imzası qədər dəyərlidir. Eyni zamanda köçüb gedən ermənilər jurnalistlərə verdikləri açıqlamalarda təsdiqləyirlər ki, bizə xoş üz göstərilir. Həmçinin Xankəndinə işıq vermişik. Hansı zorakılıqdan söhbət gedə bilər? Onların bəziləri qayıdacaqlarını da qeyd edirlər. O ki qaldı Avropanın Azərbaycan qazına olan tələbat, bəli, təbii ki, biz onlar üçün böyük əhəmiyyət kəsb edirik. Onlar Bakıya gəlirlər, xahiş edirlər ki, qaz həcmini ikiqat artırın. Ona görə malı mala qatmasınlar. Azərbaycan Avropanın xahişini yerinə yetirir və həqiqəti tərif etməsinlər. Əgər kimlərsə Azərbaycana sanksiya tətbiq etmək niyyətinə düşsə, bu, separatizmin bayramı olacaq. O baxımdan, Azərbaycana \"sağ ol\" desinlər ki, separatizmin kökünü qazımışıq\".\nNatiq Cəfərli \nİqtisadçı ekspert Natiq Cəfərli isə hesab edir ki, bu məsələdə tələyə düşmək olmaz. Onun sözlərinə görə, belə iddiaları erməni mənbələri ortalığa ataraq yazırlar ki, guya Qərb Azərbaycanın neft-qazına görə antiterror addımlarımıza göz yumur. “Axı biz hansı qeyri-qanuni addımı atmışıq ki, Qərb Azərbaycanın qazına görə sussun, yaxud sanksiya tətbiq etsin? Kifayət qədər yanlış yanaşmadır və kökündən səhv qoyulub. Biz belə iddiaların dövriyyəyə buraxılmasına cavab verməliyik. Digər bir məsələ - BMT-nin yerində monitorinq etməsinə Bakı razılıq verib, gəlib şəraitlə tanış olsunlar. Qarabağda heç bir etnik təmizləmə yoxdur. Çox qəribədir ki, Ukraynanın şərqində də separatizm var, buna başqa yanaşma görürük, bizdə olana fərqli... Belə çıxır ki, Ukraynada, Gürcüstanda olan separatizm pisdir, bizdə separatizm yaxşıdır. Belə yanaşma ola bilməz. Ona görə neft-qaz məsələsi kənara qoyulmalıdır. Sanki biz haqsızıq, amma enerji məhsullarına görə Avropa göz yumur...” \nN.Cəfərli hesab edir ki, bu, ermənilərin ritorikasıdır: “Ermənilərin təsiri olan media resursları var. Lakin bizim üçün avropalı rəsmilərin mövqeyi vacibdir. İndiyə qədər Avropa dövlətlərindən hansısa rəsmi şəxs antiterror tədbirləri ilə bağlı əleyhimizə çıxmayıb. Sadəcə, humanitar mövzularda çağırışlar olub. Çünki biz beynəlxalq hüquqa görə davranmışıq. Etnik təmizləmə isə ağır itihamdır və bunu sübut etmək lazımdır. Azərbaycan dinc əhalini dəvət edir ki, qalıb yaşasınlar, yaxşı şərait yaradılacaq. Əgər gedirlərsə, öz seçimləridir, kimsə qovmur. Qərblə enerji əməkdaşlığına gəlincə, təbii ki, Bolqarıstan, Macarıstan və digər ölkələrə qazımız ixrac edilir, onlar da Azərbaycanla münasibətləri korlamaq istəmirlər”.\nEmil SALAMOĞLU\n“Yeni Müsavat”",
        "views": "2421",
        "date": "29.09.2023 09:05",
        "link": "https://musavat.com/news/qerb-azerbaycana-qarsi-sanksiyalar-hazirlayir-britaniya-nesrinden-iddia_1009782.html"
    },
    {
        "title": "İki körpəsini qoyub düşmən üzərinə gedən Tofiq, bu nə paylaşım idi?",
        "category": "Yazarlar",
        "content": "  Bəri başdan deyim ki, Tofiq Yaqublunun son qalmaqallı paylaşımına mənim qədər üzülən, məyus olan adam az-az olar.\nTəkcə ona görə yox ki, onun mülahizələri, tutduğu mövqe və yol yanlışdır, əsasən ona görə ki, o, bu mövqeyi ilə öz üzərinə haqlı hücumlara səbəb verir, özünü hədəfə çıxarır və bəzi fürsətcillər də bu durumdan özlərini “patriot” göstərmək üçün istifadə edir, nə gəldi, yazırlar.\nBaxıram, Tofiq Yaqublunu xain, savadsız adlandıranlar var. O, savadsız deyil, istənilən kitaba arqumentli təfsir yaza biləcək analitik beyni də var, publisistik qələmi də.\nTofiq Yaqublu vətən xaini, xalq düşməni də deyil. 31 il öncə iki körpə qız balasını kirayə yaşadığı evdə analarının ümidinə qoyub Xocalının qisasını almağa getmiş və almış adamdır.\n2000-ci ildə onun 5 ümumi dəftərdə yazdığı cəbhə xatirələrini dərc etmişik, bilirəm. Salamat çıxdığı qanlı döyüşdən yarım saat sonra bir küncə çəkilərək, əlinin hisini, pasını, qanını yumadan yazdığı qeydlərdə nələr var, nələr – müharibənin bütün dəhşətləri, ekstremal situasiyada özünüqoruma instinktinin şüura necə hakim kəsilməsi, döyüş dostlarının düşüncələri... və qətiyyət, düşmənə qalib gəlmək, qisas almaq ehtirası...\nKönüllü batalyonda rota komandiri olan Tofiqin döyüş epizodlarından biri belədir: o, səngiyən döyüşdən bir müddət sonra təpədən baxanda kəndin kənarındakı bir həyətdə tərk edilmiş su maşını görür, enir, gəlir, həyətə girir, su içəndə darvazadan eşikdə qart-qurt səsi eşidir, anlayır ki, gələnlər ermənilərdir. O, tez silahını, qumbarasını götürür, arxası darvazaya tərəf dayanmış su maşınının ön kapotuna sinir. Ermənilər həyətə keçir, maşına yaxınlaşır, silahlarını çəpərə söykəyib qurşağa qədər soyunur, növbə ilə yuyunmaq istəyirlər. Tofiq qumbaranın halqasını çəkib maşının arxasına atır, partlayış baş verir, ağır yaralanan düşmən hərbçilərin zarıltısı ərşə qalxır. Tofiq sakitcə onlara yaxınlaşır, yerdə can verən düşmənlərə aman vermir, rəhm etmir.\nİndi mat qalmalı məqam budur: necə olur ki, təkbaşına üç düşməni öldürən, dostu Əlövsət (sağdır) və digərləri ilə şose yolunda pusqu quraraq, UAZ markalı maşında gedən 5 erməni hərbçisini (ikisi mayor və kapitan) zərərsizləşdirən gerçək bir qəhrəman bu cür şeylər yazır: “Çox üzücüdür ki, Azərbaycan öz torpaqlarını Putinin Paşinyanı devirmək planının icrası nəticəsində azad edir”.\nNiyə üzücü olsun, ay qardaş? Məgər ermənilər bizim torpaqları əlləri çatan hər kəslə sazişə gedərək işğal etməmişdilər? Şuşa necə, hansı şəraitdə işğal olunmuşdu? Rusiya Şuşanı və Laçını Mütəllibovu yenidən hakimiyyətə qaytarmaq, AXC-nin hakimiyyətə gəlməsinin qarşısını almaq üçün işğal etdirmişdi. Mütəllibov hakimiyyətdə möhkəmlənə bilsəydi, böyük ehtimalla Kreml ermənilərə təzyiq edəcəkdi ki, Şuşadan çıxsınlar ki, Ayaz müəllimin nüfuzu artsın, xalq onu “xilaskar” saysın.\nBənzər vaqiə 30 ildən sonra ermənilərin başına gəldi. Bu dəfə Rusiya ermənilərlə ləc düşdü, nəticədə bizim işimiz yavər getdi. Biz bu tarixi fürsəti 28-30 il gözləmişdik. Necə deyərlər, fürsət bu fürsət idi. Kimin nə planı var, bizə nə? Əsas bizim öz torpağımızı işğaldan azad etmək planıydı.\nÖzü də ən paradoksalı odur ki, həmişə belə planlar düşünənlərdən biri Tofiq Yaqubluydu. Hələ 15-20 il qabaq o, vaxtaşırı öz yazılarında və ya çıxışlarında silahlanaraq, səfərbər olaraq II Qarabağ müharibəsinə başlamağın təşəbbüskarı kimi çıxış edir, düşməni Qarabağdan qovmaqdan danışırdı. Hətta II Qarabağ müharibəsi başlayanda təcrübəli veteran döyüşçü kimi o da orduya getmək istəmişdi, aparsalar, gedəcəkdi.\nİndi nə oldu, nə baş verdi ki, onun arzuları həyata keçdi, planları gerçəklşdi, amma o, qələbəmizə sevinə bilmir, hətta daha betəri ona mız qoyur?\nƏslində bunun sirləri dərində deyil. Müxalifət liderləri və funksionerləri arasında ən çox iztirab çəkən, tutulan, döyülən adam Tofiq Yaqubludur. Belə görünür ki, illərlə çəkdiyi mərhumiyyətlər onda indiki hökumətə qarşı şəxsi qərəz yaradıb və o, öz nifrətinin girovuna çevrilib. Amma hakimiyyətə qarşı olmaq xalqın ümdə mənafeyinə qarşı olmaq anlamına gəlməməlidir axı.\nHeç cür inanmaq olmur ki, özünü vətənə, millətə, Qarabağa fəda edən adam indi ən böyük arzusunun çin olduğunu görə-görə sevinməsin, hətta əksinə, onu gözdən salan fikirlər yazsın.\nBu, mənim tanıdığım və döyüş yoluna, siyasi mübarizəsinə, intellektinə hörmətlə yanaşdığım Tofiq Yaqubluya yaraşmır.\nÇünki o, az qala Ələkrəm Hümbətovun yolunu gedir. Ələkrəm də bir zamanlar könüllü batalyon təşkil edərək Qarabağda ermənilərə qarşı rəşadətlə döyüşmüşdü, sonra fitnəyə getdi, xəyanət yoluna düşdü, lap axırda ermənilərə qoşuldu, İrəvanda, Xankəndidə ana vətəninə qarşı çıxışlar etdi.\nOna görə də Tofiq Yaqublunun bir yerdə dayanması, daha da uzaqlara getməməsi lazımdır.\nO, xalq hərəkatına da, siyasətə də məhz Qarabağı, milləti müdafiə etmək üçün qoşulmuşdu. Budur, Qarabağ davası istədiyimiz nəticə ilə yekunlaşır, buna hamlıqca sevinməli olduğumuz yerdə niyə qarşı çıxaq, nəyə görə düşmənin sözünə, ritorikasına qüvvət verək?\nÇox üzücüdür....\n    Xalid KAZIMLI",
        "views": "4468",
        "date": "29.09.2023 09:00",
        "link": "https://musavat.com/news/iki-korpesini-qoyub-dusmen-uzerine-geden-tofiq-bu-ne-paylasim-idi_1009783.html"
    },
    {
        "title": "Laçın postunu keçənlərin sayı qəsdən şişirdilir -120 min yalanını ifşa etməli...",
        "category": "Siyasət",
        "content": "Media eksperti sosial şəbəkə iştirakçıları və jurnalistlərə çağırış etdi\nErmənistanın rəsmi qurumları Azərbaycanı tərk edən qarabağlı ermənilərin sayını bilərəkdən şişirdirlər. Aydındır ki. məqsəd “120 min qarabağlı erməni” mifini bu dəfə daha aktiv propaqanda vasitəsinə çevirməkdir. Ermənistan baş nazirinin mətbuat katibi Nazeli Baqdasaryanın  sentyabrın 27-də səsləndirdiyi rəqəmlərə diqqət etdikdə bu fırıldağı aydın görmək olar. \nPaşinyanın mətbuat katibi  həmin gün 10:00-a olan məlumata görə elan edib ki, 42. 5 min erməni sərhədi keçib. Cəmi iki saat sonra isə bu rəqəm 47115-ə qalxıb. 2 saat ərzində 4615 nəfərin Laçın postundan keçməsi və üstəlik, Ermənistanın bunu dərhal hesablaması inandırıcı və mümkün deyil.\nMüşahidələr göstərir ki,  separatçı tör-töküntüləri Qarabağda qəsdən təşviş və panika mühiti yaradır, erməniləri basqı altında  köçməyə vadar edirlər. Rusiyalı sülhməramlılar baş verənləri, sadəcə, müşahidə edirlər.\nAzərbaycan Xarici İşlər Nazirliyi isə sentyabrın 28-də Ermənistan XİN-in 27 sentyabr tarixli bəyanatına cavabında bir daha bildirib ki, Qarabağ bölgəsində yaşayan yerli erməni sakinlərin Ermənistana və ya başqa ölkəyə köçmək qərarı ilə Azərbaycanın heç bir əlaqəsi yoxdur.\nNazirlik bir daha Azərbaycanın Qarabağ bölgəsində yaşayan yerli erməni sakinlərin Ermənistanın yaratdığı hərbi xuntanın girovları olduqları dövrdən daha yaxşı yaşamaq üçün şərait yaratmağa hazır olduğunu vurğulayıb. \nXİN-in yaydığı açıqlamada Ermənistan XİN-in beynəlxalq ictimaiyyəti yanlış yönləndirdiyi pislənilir: “Ermənistan Xarici İşlər Nazirliyi bu bəyanatı ilə Azərbaycan ərazilərinin 30 ildən artıq hərbi təcavüzünə və işğalına, Azərbaycana qarşı törədilmiş kütləvi qırğınlara və insanlığa qarşı cinayətlərə görə məsuliyyətini açıq şəkildə inkar edərək saxta rəvayətlər yaymaqda davam edir. Azərbaycanın Ermənistanın işğalına və təcavüzünə qarşı apardığı müharibə hər zaman ədalətli olub və bu ilin sentyabrında Azərbaycanın antiterror tədbirləri beynəlxalq hüququn bütün norma və prinsiplərinə açıq şəkildə zidd olaraq Azərbaycanda yerləşdirilmiş qeyri-qanuni erməni silahlı qüvvələrinin yaratdığı təhlükəni legitim olaraq aradan qaldırıb. Üstəlik, Ermənistan XİN-in yalanlarına zidd və Ermənistanın özündən fərqli olaraq, Azərbaycan heç bir zaman dinc erməni əhalisini hədəf almayıb. Azərbaycanın vəziyyəti siyasi-diplomatik vasitələrlə həll etmək istəməməsi ilə bağlı əsassız bəyanatlara gəlincə, Ermənistan tərəfinə xatırlatmaq istərdik ki, bu ölkə təkcə 30 illik işğal dövründə yox, həmçinin münaqişədən sonrakı dövrdə də bütün sülh səylərini heçə endirib. Sentyabrın 21-də Ermənistanın Baş naziri Nikol Paşinyanın mülki əhaliyə birbaşa təhlükə olmadığını bildirməsi fonunda Ermənistan XİN-in hər vəchlə yerli erməni əhalinin \"etnik təmizləmə\"yə məruz qalmasına dair məlumatlar yayması Ermənistanın siyasətinin və rəvayətlərinin nə qədər uyğunsuz və yalan olduğunu açıq şəkildə nümayiş etdirir.\nBiz Ermənistanın Azərbaycan ərazilərində qurduğu separatçı rejimin onun gözləri qarşısında necə dağıldığını və yox olduğunu görməsinin nə qədər ağrılı olduğunu anlayırıq, lakin indi onlar üçün Azərbaycanla ərazi bütövlüyünə və suverenliyə həm sözdə, həm də əməldə hörmətə əsaslanan sülh və etimad qurmağa diqqət yetirmək daha yaxşı olardı. Əgər erməni sakinlərinin hansısa seqmenti Azərbaycan qanunvericiliyi və hakimiyyəti çərçivəsində yaşamaq və ona tabe olmaq istəmirsə, onları buna məcbur edə bilmərik. Bunun əksinə, biz erməni sakinləri öz yaşayış yerlərini tərk etməməyə və multietnik Azərbaycan cəmiyyətinin bir hissəsi olmağa çağırırıq\".\nErmənistana yollanmış qarabağlı ermənilər Laçında jurnalistlərimizə açıqlamalarında heç bir təzyiqlə üzləşmədiklərini, Gorusda isə müsahibələrində “əzab-əziyyət gördüklərini, canlarını götürüb qaçdıqlarını” deyirlər. Ermənistan köçənlərin sayını hər keçən saatda saxtalaşdıraraq dünyaya yayır.  Təəssüf ki, Azərbaycanın bəzi saytları və TV-ləri də ermənilərin bu yalan statistikasını yayırlar. Bəs prosesi necə tənzimləmək mümkündürmü? Ermənilər cidd-cəhdlə rəqəmləri şişirtməklə Azərbaycana qarşı beynəlxalq təzyiqləri formalaşdırmaq istəyir. Ermənilərin hiyləgər cavablarına şərait yaradan sualları bir qədər dəyişməyə ehtiyac varmı? \nMüşfiq Ələsgərli\nMətbuat Şurası İdarə Heyətinin üzvü, media eksperti Müşfiq Ələsgərli “Yeni Müsavat”a bildirdi ki, Azərbaycanın  dövlət  başçısının rasional siyasəti və strategiyası ilə Ermənistan həm hərbi, həm də diplomatik müstəvidə ağır məğlubiyyətə uğradılıb. Azərbaycanın işğal edilmiş torpaqları azad olunub, 30 il müddətində formalaşdırılmış separatçı rejim çıxılmaz duruma salınaraq  özünü buraxmaq məcburiyyətində qalıb. 200 il ərzində qapıldıqları  “Böyük Ermənistan” xülyasından qəfil oyanmaq,  başqalarından qoparıb özününküləşdirdikləri hər şeyi bir anda itirmək  onlar üçün dəhşətli görünür. Bütün bu yaşananları həzm edə bilmirlər, psixoloji sarsıntı keçirirlər. Təəssüf ki, hələ də qisas almaq, Azərbaycana hansısa formada zərər yetirmək üçün çalışırlar: “Hərbi və diplomatik sahədə bunu bacarmırlar. Bütün güclərini informasiya savaşı müstəvisinə yönəldiblər. Yalan informasiyalar yaymaqla dünya ictimai rəyini çaşdırmaq, Azərbaycana qarşı hansısa formada sanksiyaların tətbiq edilməsinə nail olmaq istəyirlər.  Son olaraq Qarabağ regionundan köç edən erməni əsilli şəxslərin üzərində fokuslaşıblar. Diqqət yetirsək görərik ki, onlar bu kontekstdə çoxvariantlı yalan tezislər hazırlayaraq dünyaya sırımağa çalışrlar. \"Ermənilərin Qarabağdan zorla çıxarılması, onlara xəsarətlər yetirilməsi, mülkiyyətlərinin talanılması, uşaqların öldürülməsi\" və sair kimi yalanlar uyduraraq yayırlar.  Azərbaycan dövləti bu kontekstdə onlara bəhanə vermir. Köç etmək istəyən şəxslərin təhlükəsiz qaydada ötürülməsini təmin edir. Buna rəğmən, erməni şəbəkəsi yalanlar tirajlamaqda davam edir. Onlara öz yalanlarını əsaslandırmaq üçün ən elementar faktlar lazımdır. Belə faktları reallıqda tapa bilməyəndə, hiyləgər variantlara əl atırlar. Təqribən belə bir mexanizm hazırlayıblar: sadə azərbaycanlıda  ani fərəh yarada biləcək informasiyalar hazırlayaraq sosial media seqmentinə ötürürlər. Bizim sosial media istifadəçiləri də həmin informasiyaların düşmən tərəfindən hiyləgərcəsinə hazırlandığının fərqinə varmadan, köçürüb yayırlar. Sonradan erməni təbliğat maşını bizim sosial media istifadəçilərinin aldanılaraq yaydıqları informasiyalara istinad edib,  özləri üçün arqument formalaşdırırlar. Təəssüf ki, bu tora təkcə sosial şəbəkə  istifadəçiləri deyil, bəzən KİV qurumları və jurnalistlərimiz də düşürlər. Hazırda Qarabağ regionundan köç edən erməni əsilli şəxslərin statistikası üzərində sanki müsabiqə qurulubdur. Bu statistika Ermənistanın rəsmi qurumları tərəfindən şişirdilərək yayılır. Bizim bir sıra xəbər istehsalçıları da onlara istinad edib bu statistikanı sevincək yayırlar. Hansı ki, bunlar yalançı, uydurma rəqəmlərdir\".\nM.Ələsgərli qeyd etdi ki, əgər Ermənistanın dediyi rəqəmlər həqiqəti ifadə etsəydi, onda indiki halda Qarabağda bircə nəfər də olsun erməni əsilli şəxs tapılmamalı idi. Amma onlar burada mövcuddurlar: \"Azərbaycan da dəfələrlə elan edib ki, bizim hədəfimiz mülki şəxslər deyil, separatizmi dəstəkləyən və əli qana bulaşmış şəxslərlə qanuni hesab aparır. Sadə insanların təhlükəsizliyinə təminat verir. Bəllidir ki, erməni şəbəkəsi köç edənlər haqqında statistik rəqəmləri şişirtməklə beynəlxalq diqqət qazanmaq, yardımlar almaq, həm də Azərbaycana qarşı hansısa sanksiyalar tətbiq etdirmək istəyir. Biz ehtiyatlı davranmalıyıq. Hərbi və diplomatik müstəvidə qazanılmış uğurlarımıza  informasiya sahəsində səhvlərimizlə xətər yetirməməliyik. O cümlədən ərazimizi tərk edən ermənilərə ünvanlanan suallarda da jurnalistlərimiz diqqətli olmalıdırlar. Qələbə bizimdir. Amma onu qoruyub saxlamaq da hər birimizin borcumuzdur”.\nEtibar SEYİDAĞA,\n“Yeni Müsavat”\n ",
        "views": "1463",
        "date": "29.09.2023 08:53",
        "link": "https://musavat.com/news/lacin-postunu-kecenlerin-sayi-qesden-sisirdilir-120-min-yalanini-ifsa-etmeli_1009781.html"
    },
    {
        "title": "Paşinyan ABŞ və Fransa kəşfiyyatının qoruması altında",
        "category": "Siyasət",
        "content": "Onlar müxalifətin Rusiyadakı koordinatorları ilə bütün təmaslarını diqqətlə izləyir və potensial təhlükə barədə siqnalları Ermənistan hakimiyyətinə ötürürlər\nSon günlər Ermənistanın müxalifət düşərgəsində ciddi fikir ayrılıqları yaranıb və müxalifətçilər bir-birini ittiham etməyə başlayıblar. Bu barədə “Hraparak” qəzeti məlumat yayıb.\n“Müxalifətin yaratdığı Milli Komitədə ciddi fikir ayrılıqları yaranıb, onlar bir-birini ittiham edir, ritorikalarını bəyənmirlər. Vazgen Manukyan bitib-tükənməyən yürüşlərlə müxalifətin fəaliyyətini dəyərdən salmaqdansa, konkret addımlar atmağı təklif edib. Amma digərləri məsuliyyəti öz üzərinə götürməkdən qorxaraq qeyd ediblər ki, Paşinyan kürsü uğrunda qan tökməyə hazırdır, lakin bu qan onların üzərində qalacaq. Milli Komitə Avetik Çalabyandan da Paşinyanı tənqid etmədiyinə görə narazıdır və Tevanyanın çıxışında qüsurlar aşkarlayıb”, - məlumatda deyilib.\nQeyd olunur ki, komitə yaradılsa da, müxalifət bəyanatlarda belə razılaşa bilmir və bu, hakimiyyətin əleyhdarlarının mitinqlərinin təxirə salınmasına səbəb olur. Təhlükəsizlik qüvvələrinin rəhbərliyinin təqdim etdiyi statistik məlumatlara görə, müxalifət liderlərinin aydın addımlar atmaması insanlarda narazılıq hissi yaradan etirazçıların fəallığı getdikcə azalır. Məhz buna görədir ki, hakim “Mülki müqavilə”nin bəzi üzvləri bir neçə günlük sükutdan sonra Facebookda status və açıqlamalar səviyyəsində özünü göstərməyə başlayıblar. Etiraz hərəkatının azalması xəbərindən ruhlanan hakim partiyanın deputatları müxalifət liderlərini tənqid edirlər ki, onların təşkil etdiyi mitinq iştirakçıları tez toplaşır, amma eynilə tez evə gedirlər. Bir sözlə, Paşinyan hökuməti əmindir ki, müxalifət bu dəfə də hakimiyyəti ələ keçirə bilməyəcək.\nGörünən həm də odur ki, Paşinyanı silahlı qüvvə ilə devirmək və ya fiziki cəhətdən məhv etmək planları hələ reallaşmır. Bəzi məlumatlara görə, Ermənistanın baş nazirinin təhlükəsizliyini ABŞ və Fransanın kəşfiyyat xidmətləri dəstəkləyir, onlar müxalifətin Rusiyadakı koordinatorları ilə bütün təmaslarını diqqətlə izləyir və bundan sonra potensial təhlükə barədə siqnallar alırlar, onları Ermənistan hakimiyyətinə ötürürlər.\nBelə ki, bir neçə gün əvvəl Ermənistan Milli Təhlükəsizlik Xidməti bir gün əvvəl rəsmi ittiham irəli sürülmüş İrəvanın keçmiş meri Albert Bazeyanı həbs edib. İddia olunur ki, Bazeyan və qrupu Paşinyanı fiziki məhv etməklə ölkədə hakimiyyəti ələ keçirməyə cəhd edib. Bazeyanla yanaşı, onun komandasının 7 üzvü həbs edilib. Bazeyanın vəkili bildirib ki, o, müvəkkilinin Ermənistanın baş nazirinin həyatına sui-qəsd cəhdinin digər təfərrüatlarını bilmir. O, yalnız bildirib ki, müdafiə etdiyi şəxs təqsirini etiraf etmir və özünü ölkədəki gərgin vəziyyətə görə hakimiyyət tərəfindən həbs edilmiş siyasi məhbus hesab edir.\nAzər Badamov\nDeputat Azər Badamov Paşinyanın təhlükəsizlik xidmətinin ciddi şəkildə çalışdığını qeyd etdi: “Ermənistanda Paşinyana qarşı etiraz aksiyaları yavaş-yavaş sönməyə başlayıb. Keçirilən aksiyalarda xalqı inandırıb arxasınca apara biləcək bir lider olmadığından müxalifətin hərəkətlərinin uğursuzluğa düçar olması labüddür. Bu gün İrəvanda aksiyaları təşkil edənlərin əksəriyyəti keçmişdə hakimiyyətdə olmuş və o dövrdə xalqı talamaqla özlərinə sərvətlər yığanlardır. Sadə ermənilər onları sevmir və ona görə də aksiyalara kütləvi qoşulmalar baş vermir. Aksiyalarda iştirak edənlərin sayı kifayət qədər az olduğundan, bu, hakimiyyət üçün böyük bir təhlükə yaratmır. Həm də aksiyalara çağırışların əsas mövzusu Qarabağla bağlı olduğundan sadə ermənilər bu mövzudan artıq yorulublar və sakit yaşamaq istəyirlər. Ağlı başında olan ermənilər Qarabağ məsələsinin bitdiyini başa düşürlər və müxalifətin bu mövzunu gündəmdə saxlamaqda məqsədlərinin kreslo uğrunda mübarizə ilə bağlı olduğunu anlayırlar. Ermənistanda keçirilən rəy sorğularında iştirak edən respondentlərin əksəriyyəti Paşinyanı dəstəklədiklərini bildirir. Bu bir daha Ermənistanda Paşinyanı devirə biləcək bir müxalif qüvvə olmadığını göstərir. Həm də Ermənistanın müxalif düşərgəsində də parçalanma baş verir. Onlar müvəqqəti komitə yaratsalar da, vahid fikir ətrafında cəmləşə bilmirlər. Yəni hərə özünü digərlərindən daha ağıllı hesab edir və bu da  müxalifəti parçalanmaya aparır. \nEtiraz aksiyaları ilə hakimiyyət çevrilişinə nail ola bilməyəcəklərini başa düşən müxalifət Paşinyanı fiziki olaraq aradan çıxarmaq planları cızır. Məhz belə bir diversiya əməliyyatının İrəvanın keçmiş meri Albert Bazeyanın rəhbərliyi ilə hazırlandığı məlum olub. Ermənistanda Fransanın təhlükəsizlik xidməti fəaliyyət göstərir və Paşinyana qarşı olan sui-qəsdləri vaxtında müəyyən edərək təhlükəsizlik xidməti orqanlarını məlumatlandırır. Nəticədə sui-qəsd də baş tutmur və  diversiyanın təşkilatçıları həbs olunaraq cinayət məsuliyyətinə cəlb olunurlar. \nBu gün Ermənistanda baş verən hadisələr ölkəni məhvə doğru aparmağa davam edir. Paşinyan baş verən proseslərdən nəticə çıxarmalı, xarici dairələrin diktəsinə fikir verməməli və ölkəsinin gələcəyini xilas etmək üçün Azərbaycanla təcilli sülh müqaviləsinin imzalanmasına çalışmalıdır. Əks halda, Ermənistanda sabitlik heç vaxt olmayacaq və ölkə xarici qüvvələrin ayaq altında tapdalanacaq\".\n Kamran Məmmədli \nAĞ Partiya başqanının müavini, siyasi şərhçi Kamran Məmmədli erməni baş nazir üçün yeganə olan təhlükəni açıqladı: “Paşinyanın son antiterror tədbirləri zamanı susqunluğu və bu məsələdə bir növ neytrallığından sonra İrəvanda etirazların yaşanacağı gözlənilən idi. Ancaq Ermənistan müxalifəti bu dəfə də Paşinyanı devirə bilmədi. İrəvanın mərkəzində təşkil olunmuş mitinqlər adam sayının az olması səbəbindən effektiv olmadı. Düşünürəm ki, artıq Ermənistan cəmiyyəti belə Qarabağ məsələsindən, 30 illik müharibə şəraitindən və eyni zamanda Rusiyadan asılı vəziyyətdə qalmaqdan beziblər. Onlar da artıq bu məsələnin tezliklə yekunlaşmasını istəyirlər. Hazırda Paşinyanın devrilməsi üçün ən çox çalışan Rusiyadır. Çünki Kremldə anlayırlar ki, Paşinyan hakimiyyəti devrilməsə, Ermənistanın Rusiyadan uzaqlaşıb, Qərbə yaxınlaşması qaçılmaz olacaq. Bu baxımdan, Rusiya əlində olan bütün imkanlardan istifadə edir. Hazırda Paşinyan üçün yeganə təhlükə son günlərdə Qarabağdan İrəvana köç edən ermənilər ola bilər.  Paşinyana qəzəbli 50 minə yaxın erməninin İrəvana gəlməsi yeni etiraz dalğasının başlanğıcı ola bilər. Ancaq hesab edirəm ki, Paşinyan bunun da öhdəsindən gələ biləcək. Həmin narazı erməni əhalisini İrəvanda yaxşı şərtlər əsasında qəbul edə bilsə, onlara hər cür, hətta Qarabağdakı vəziyyətlərindən daha yaxşı imkanlar yarada bilsə, bu halda narazı kütlə Paşinyanın ən yaxşı tərəfdarlarına çevrilə bilər. Bu baxımdan, hər şey Paşinyanın öz əlindədir. Doğru və ağıllı siyasi gedişlərlə məsələni öz lehinə döndərə bilər. O ki qaldı Paşinyana qarşı sui-qəsdin olma ehtimalına, bu da Rusiyanın mümkün planlarından biridir.\nÇünki Rusiya hakimiyyətinin sui-qəsdlər üzrə yaxşı təcrübəsi var. Son olaraq bunu Putinə qarşı qiyam qaldıran Vaqner qruplaşmasının sabiq lideri Priqojinin timsalında gördük. Bu baxımdan hazırda İrəvanda ABŞ və Fransanın kəşfiyyat xidmətlərinin fəaliyyəti və dəstəyi tam anlaşılandır. Yekun olaraq ehtimal edirəm ki, hər bir halda bizim üçün önəmli olan tez bir zamanda Ermənistanı diktə etdiyimiz şərtlər əsasında sülhə məcbur etməyimizdir. Biz bunu məhz Paşinyanın hakimiyyəti dönəmində etməliyik. Çünki Paşinyan əgər devrilərsə, bölgədə sülh prosesi və bu yöndən əldə olunan irəliləyişlər yenidən dondurulma təhlükəsi ilə üz-üzə qala bilər\".\nCavanşir ABBASLI\n“Yeni Müsavat”\n ",
        "views": "1171",
        "date": "29.09.2023 08:40",
        "link": "https://musavat.com/news/pasinyan-abs-ve-fransa-kesfiyyatinin-qorumasi-altinda_1009780.html"
    },
    {
        "title": "Qarabağdan qaçan terrorçular SEPAH-a qoşulur",
        "category": "Siyasət",
        "content": "Torpaqlarımızdan çıxmağa məcbur olan dəstələrə İranın sahiblənməsi təsadüfi deyil\nAzərbaycan Ordusunun Qarabağ bölgəsində həyata keçirdiyi antiterror tədbirlərindən sonra bölgədən qaçan qanunsuz erməni silahlılarının bir qisminin Təbrizə aparıldığı bildirilir. Bu barədə “Türkiyə” qəzeti məlumat yayıb. Bildirilib ki, 60 erməni silahlısı SEPAH-ın Təbriz ətrafında yerləşən Xasavan kəndi yaxınlığındakı “Əl-Zəhra” kazarmasına köçürülüb. \nİHA, SİHA, tank, raket, sızma, təxribat və s. daxil olmaqla, çoxşaxəli hərbi təlimlər keçəcək terrorçuların sayının 1000 nəfərədək artırılacağı qeyd edilir. Təlimlərin başa çatması və terrorçuların hazırlanmasından sonra SEPAH-ın onların Zəngəzur bölgəsinə yerləşdirilməsini planlaşdırdığı qeyd edilir. \nYada salaq ki, bu ilin martında elə “Türkiyə” qəzeti Rusiya sülhməramlılarının nəzarəti altında olan Qarabağ bölgəsinə İranın terrorçu qruplaşma üzvlərini yerləşdirmək planı barədə sensasion məqalə ilə çıxış etmişdi. Qəzet yazırdı ki, Tehranın gündəliyinə İran İnqilabı Keşikçiləri və şiə silahlılarından ibarət 4 min nəfərlik qüvvənin 2023-cü ilin mayına qədər Qarabağa köçürülməsi daxildir. Azərbaycan bu məsələyə xüsusi diqqət yetirdikdən sonra məlum oldu ki, Qarabağda 14 nəfərlik iranlı diversiya qrupu daxil olub və onların posportları da mediaya sızmışdı. İndi belə görünür ki, əslində razılaşma əsasında Qarabağdan çıxmağa məcbur olan terrorçulara İranın sahiblənməsi təsadüfi deyil.\nNiyaməddin Orduxanlı\nBAXCP sədrinin müavini, politoloq Niyaməddin Orduxanlı bu məlumatların həqiqətləri əks etdirdiyini söylədi: “İran terror dövlətidir. Heç bir şübhə yoxdur ki, Qarabağdan qaçan terrorçuları, separatçıları İran molla rejimi himayə edir, dəstəkləyir. İran 30 ildir Qarabağda yaşayan separatçılara və Ermənistana bütün gücü ilə enerji, qaz, neft, hərbi texnika, sursat, siyasi və diplomatik dəstək verir. İranın bu dəstəyinin əsasında müstəqil Azərbaycan dövlətinə olan nifrət dayanır. Onun müstəqilliyini qəbul etmir. Çünki İran qorxur ki, Şimali Azərbaycan suverenliyini tam bərpa edəndən sonra parçalanmış Bütöv Azərbaycanın birləşməsi ideyası gündəmə gələ bilər. Çox da uzaq tarixdə Azərbaycanı ruslarla farslar iki hissəyə bölməyiblər? 40 milyondan artıq Azərbaycan türkləri İranda yaşayır. Türkiyə mediasında Qarabağdan qaçan terrorçuların İranda yerləşməsi xəbəri həqiqəti əks etdirir. 1000 nəfərlə nəyə nail olacaqlar? Ermənistanın minlərlə terrorçusunu məhv etmişik, onurğasını qırmışıq. Tehran Ermənistanın bu vəziyyətə düşməsindən çox ciddi narahatlıq keçirir. Bunun üçün Azərbaycana təzyiq yolunu davam etdirir. Bəzən məqsədli şəkildə saxta məlumatlar da yayır. Ancaq Azərbaycan o qədər güclü və qüdrətlidir ki, İranın hansı dəstək verməyindən asılı olmayaraq, öz ərazimizə nəzarət daha da möhkəmlənəcək. Ermənistan bundan sonra yalnız Azərbaycanla sülh sazişinin baş tutması haqqında düşünməlidir və bilməlidirlər ki, İran öz məqsədləri üçün ermənilərdən istifadə edir. Ermənilər ziyalıları düşünməli və gələcək nəsillərini qorumaq üçün xəstə təfəkkürlərindən, iddialarından geri çəkilib, sülh şəratində yaşamalıdırlar. Bunun üçün güclü Azərbaycanla normal qonşuluq siyasətinə üstünlük verməlidirlər. Əks halda, erməniləri daha böyük faciələr gözləyir...”\nSəxavət Məmməd \nHərbi ekspert Səxavət Məmməd İranın Qarabağla bağlı planları barədə çox maraqlı faktlar açıqladı: “Qarabağ probleminin həll olmasını bəlkə Ermənistan və Ermənistandan da daha çox istəməyən ölkə İran idi. İran hər vasitə ilə çalışırdı ki, problem davam etsin və maraqları təmin olunsun. Müharibədən əvvəl İran Qarabağda narkotik plantasiyalar salmışdı. Bununla bağlı kifayət qədər faktlar da var. Bundan əlavə, İran sahibkarlarının Qarabağda böyük mal-qara fermaları mövcud idi. Qarabağdan İranla Ermənistan ortaq yararlanırdılar. Yeri gəlmişkən Qarabağdan İrana su xəttinin çəkilişinə də start verilmişdi. Borular hələ də ərazidə qalmaqdadır. Dolayısı ilə İran üçün Qarabağ çirkli işlərin görülməsi üçün də vacib idi.\nAmma müharibədən sonra yeni reallıqlar yarandı. İran anladı ki, Azərbaycan 44 günlük müharibə zamanı işğaldan azad edə bilmədiyi əraziləri də azad edəcək. Ona görə də separatçı rejimə ciddi dəstəyə start verdi. Hər gün İrandan TIR-lar Xankəndinə göndərilirdi. O TIR-ların içərisində nələrin olmasını bilmirdik. Daha sonra isə İranın hərbi konstrukturlarının Qarabağdakı separatçı rejimin ordusuna hərbi təlimlər keçməsi barədə informasiyalar yayıldı. Bu informasiyalar öz təsdiqini də tapmışdı. İranın Qarabağda terror qrupları hazırlaması ağılabatandır. İran bir neçə terror təşkilatını maliyyələşdirir. İranın iddia edilən fəaliyyətlə məşğul olması təəccübül olmamalıdır.\nİran hər nə qədər proseslərə daxil olmağa çalışsa da, bundan sonra istəsə də, o tip addım ata bilməz. Ermənistanda ABŞ-ın hərbi təlimlərdən sonra bəzi hərbçiləri geri qayıtmayıb. Bundan əlavə, İranın özünün Ermənistanın cənubunda konsulluğu açılıb. Yaxın zamanda Ermənistanın cənubunda Fransanın və bir neçə ölkənin konsulluq açacağı gözlənilir. Belə bir şəraitdə İranın Zəngəzur dəhlizindən keçən istiqamətdə hansısa təxribat xarakterli addımlar atacağı gözlənilmir. Çünki İran bilir ki, regionda atacağı bir səhv addım özünə ciddi problem yaradacaq. Bundan əlavə, Azərbaycan bütün sərhədlərini tam şəkildə bərpa edib. Bundan sonra kənardan Azərbaycana qarşı hansısa müdaxilə mümkün görünmür. Bu, müharibə anlamına gələcək. Hesab edirəm ki, İran həm də Azərbaycanın tərəfdaşlarından çəkinərək, Azərbaycana qarşı neqativ addımlar atmayacaq. İran, sadəcə olaraq, Azərbaycana qarşı siyasi təzyiqlər etməyə davam edəcək. Çünki Zəngəzur dəhlizi İranın ciddi maliyyə itkisinə və narkotik trafikinin dayanmasına gətirib çıxaracaq\".\nCavanşir ABBASLI\n“Yeni Müsavat”",
        "views": "1387",
        "date": "29.09.2023 08:25",
        "link": "https://musavat.com/news/qarabagdan-qacan-terrorcular-sepah-a-qosulur_1009779.html"
    },
    {
        "title": "Azərbaycanın iqtisadi artım gözləntiləri niyə endirildi?",
        "category": "Ölkə",
        "content": "Neft hasilatının və ixracının azalması davam edəcək\nQlobal iqtisadiyyatdakı dəyişikliklər fonunda beynəlxalq analitik mərkəzlər də müxtəlif ölkələr üçün iqtisadi artım proqnozlarını yeniləyirlər. Belə yenilənmə Azərbaycanın makroiqtisadi göstəriciləri üzrə də həyata keçirilir. \nBugünlərdə məlum olub ki, Avropa Yenidənqurma və İnkişaf Bankı (EBRD) bu il Azərbaycanda real ümumi daxili məhsulun (ÜDM) ötən illə müqayisədə 1,5 faiz  artacağını proqnozlaşdırır. EBRD-nin “Regional İqtisadi Perspektivlər” hesabatından aydın olur ki, bu, bankın may ayındakı proqnozu ilə müqayisədə 1 faiz bəndi azdır.\nEBRD gələn il Azərbaycanda real iqtisadi artımın 2,5 faiz olacağını gözləyir ki, bu da may ayındakı proqnoza nisbətən 0,2 faiz bəndi azdır.\n“Fitch Ratings” beynəlxalq reytinq agentliyi isə neft və qeyri-neft iqtisadiyyatlarında 2023-cü ilin ilk yarısında yaşanan azalmanın ardından Azərbaycanda bu il iqtisadi artımın 1,8 faiz təşkil edəcəyini proqnozlaşdırıb. “Fitch” qeyd edib ki, 2024-2025-ci illərdə qeyri-neft sektorunda artımı hesabına iqtisadi artımın orta hesabla 2,3 faiz olacağı gözlənilir. Yeni neft hasilatı enerji sektorunda azalmanı (2022-ci ildə 7,6 faiz azalaraq gündə 676,000 barel) yavaşlada bilər. Bundan əlavə, Avropaya ixrac həcmini artırmaq üçün satınalma müqavilələri yekunlaşarsa, təbii qaz hasilatının daha da artacağı gözlənilir.\nAgentlik bununla belə, hesab edir ki, dövlətin böyük həcmdə iştirakçılığı, idarəetmə ilə bağlı çətinliklər, maliyyə resurslarına məhdud çıxış, qeyri-neft sektoruna investisiyaların aşağı olması iqtisadiyyatın şaxələndirilməsi istiqamətində irəliləyişə mane olur.\nStandard & Poors  Beynəlxalq Reytinq Agentliyi isə 2023-cü il üzrə Azərbaycanın real ümumdaxili məhsulunda (ÜDM) artım olmayacağını, 2024-2026-cı illərdə isə artımın 1,4 faiz səviyyəsində olacağını proqnozlaşdırıb: “Biz Azərbaycanın real ÜDM-nin 2023-cü ildə durğunlaşacağını proqnozlaşdırırıq ki, bu da əvvəlki dekabr 2022-ci il proqnozumuza uyğundur. 2023-cü ildə qeyri-neft sektoru böyüməyə davam etsə və qaz hasilatında müəyyən artım olsa da, neft hasilatının aşağı salınması bir maneə olacaq. Neft hasilatının azalması ortamüddətli perspektivdə artıma təsir göstərməyə davam edəcək və biz 2024-2026-cı illər ərzində orta real artımın 1,4 faiz olacağını proqnozlaşdırırıq”.\nDövlət Statistika Komitəsinin açıqladığı məlumata əsasən, 2023-cü ilin yanvar-avqust aylarında ölkədə 80 milyard 96,4 milyon manatlıq və ya əvvəlki ilin eyni dövrü ilə müqayisədə 0,8 faiz çox ümumi daxili məhsul (ÜDM) istehsal olunub.\nMəlumata görə, iqtisadiyyatın neft-qaz sektorunda əlavə dəyər 1,1 faiz azalıb, qeyri neft-qaz sektorunda isə 2,6 faiz artıb. ÜDM istehsalının 42,4 faizi sənaye, 9,5 faizi ticarət; nəqliyyat vasitələrinin təmiri, 6,2 faizi nəqliyyat və anbar təsərrüfatı, 6,1 faizi kənd təsərrüfatı, meşə təsərrüfatı və balıqçılıq, 4,8 faizi tikinti, 2,4 faizi turistlərin yerləşdirilməsi və ictimai iaşə, 1,6 faizi informasiya və rabitə sahələrinin, 17,6 faizi digər sahələrin payına düşmüş, məhsula və idxala xalis vergilər ÜDM-in 9,4 faizini təşkil edib.\nƏhalinin hər nəfərinə düşən ÜDM 7895,0 manata bərabər olub.\nRəsmi statistikadan o da aydın olur ki, iqtisadi artımın zəif tempində sənaye istehsalının azalması mühüm rol oynayır. Belə ki, bu ilin 8 ayında ölkədə 45,1 milyard manatlıq və ya 2022-ci ilin müvafiq sövrü ilə müqayisədə 0,7 faiz az sənaye məhsulu istehsal edilib. Bu zaman neft-qaz sektorunda məhsul istehsalı 1,4 faiz azalıb, qeyri neft-qaz sektorunda isə 6,0 faiz artıb. O cümlədən mədənçıxarma sektorunda əmtəəlik neft hasilatı 7,6 faiz azalıb, əmtəəlik qaz hasilatı isə 5,3 faiz artıb.\nEnergetika Naizrliyi məlumat verir ki, 8 ay ərzində Azərbaycanda 32,2 milyard kubmetr təbii qaz hasil edilib. Qazın 8,6 milyard kubmetri “Azəri-Çıraq-Günəşli”dən, 17,6 milyard kubmetri “Şahdəniz”dən, 0,2 milyard kubmetri “Abşeron”dan, 5,8 milyard kubmetri SOCAR üzrə hasil olunub. Hesabat dövründə xaricə qaz satışı 15,8 milyard kubmetr təşkil edib ki, bu da ötən ilin müvafiq dövrü ilə müqayisədə 9 faiz çoxdur. Cari ilin yanvar-avqust aylarında Avropaya 7,6 milyard kubmetr, Türkiyəyə 6,7 milyard kubmetr, Gürcüstana isə 1,5 milyard kubmetr qaz satılıb. \n2023-cü ilin yanvar-avqust ayları üzrə ölkədə 20,3 milyon ton neft (kondensatla birlikdə) hasil edilib. Respublika üzrə neft hasilatının 12,1 milyon tonu “Azəri-Çıraq-Günəşli”nin, 2,9 milyon tonu (kondensat) “Şahdəniz”in, 90 min tonu (kondensat) “Abşeron” yatağının payına düşüb. SOCAR üzrə neft (kondensatla birlikdə) hasilatı 5,2 milyon ton təşkil edib. Hesabat dövründə 17 milyon ton neft (kondensatla birlikdə) ixraca nəql olunub. Bunun 15 milyon tonu konsorsiumun, 2 milyon tonu isə SOCAR-ın payına düşüb.\nXatırladaq ki, 2022-ci ilin yanvar-avqust aylarında ölkədə 21,8 milyon ton neft (kondensatla birlikdə) hasil edilib. Hesabat dövründə 17,6 milyon ton neft (kondensatla birlikdə) ixraca nəql olunub. Beləliklə, illik müqayisədə bu ilin 8 ayında Azərbaycanda neft və kondensat hasilatı 6,88 faiz, ixracı isə 3,41 faiz azalıb.\nHasilat və ixracın azalması ilə yanaşı, dünya bazarında neft və qazın qiymətinin azalması da ÜDM həcmində azalmanın bir səbəbi kimi çıxış edir. Əgər ötən il ixracın azalması fonunda yüksək qiymətlər ÜDM-in dəyərini daha çox artırırdısa, bu il qiymətlərin düşməsi bu imkanı məhdudlaşdırır. Dövlət Neft Fondundan verilən məlumata əsasən bu ilin yanvar-avqust aylarında qurum “Azəri-Çıraq-Günəşli” (AÇG) yataqlar blokundan 4 milyard 728 milyon dollar gəlir əldə edib. Bu, 2022-ci ilin eyni dövrü ilə müqayisədə 1 milyard 901 milyon dollar və ya 28,7 faiz azdır.\nXatırladaq ki, ötən ilin 8 ayında Neft Fondu AÇG-dən 6 milyard 629 milyon dollar gəlir əldə etmişdi.\nBu ilin 8 ayında \"Şahdəniz\" yatağından 1 milyard 183 milyon dollar həcmində gəlir əldə olunub ki, bu da 2022-ci ilin eyni dövrü ilə müqayisədə 35 milyon dollar və ya 3,05 faiz çoxdur. “Şahdəniz”dən daxil olan vəsaitlərin 259,554 milyon dolları kondensatın payına düşüb. Bu isə əvvəlki ilin eyni dövrünə nisbətən 69,13 milyon dollar və ya 21 faiz azdır.\nBeynəlxalq analitik mərkəzlərə görə, Azərbaycanda neft hasilatı 2024-cü ildə də azalacaq ki, bu da onun ölkə ÜDM-nin artımına təsirini daha da aşağı salacaq. Bu vəziyyətdə iqtisadi artımı dəstəkləyən amil kimi qeyri-neft-qaz sektorunun önə çıxması vacibdir. Lakin neft hasilatı və ixracında azalma ilə yanaşı Azərbaycanda qeyri-neft sektorunda da artım tempi aşağı düşüb. Ötən ilin yanvar-avqustunda bu sektorda artım 10,3 faiz, o cümlədən qeyri-neft sənayesində 9 faiz olmuşdusa, bu ilin eyni dövründə göstəricilər müvafiq olaraq 2,6 faiz və 6 faiz təşkil edib. Bu isə qeyri-neft sektorunda artımın 4 dəfədən çox yavaşıması deməkdir. \nQeyd edək ki, Azərbaycan hökumətinin iqtisadi artıma dair gözləntiləri əksər beynəlxalq analitik mərkəzlərin proqnozlarından demək olar ki, fərqlənmir. Maliyyə Nazirliyinin hazırladığı “2024-cü ilin dövlət və icmal büdcələrinin ilkin göstəricilərinə dair Açıqlama” sənədindən aydın olur ki, İqtisadiyyat Nazirliyi tərəfindən hazırlanmış 2024-cü il və sonrakı üç il üzrə baza ssenaridə (neftin bir barelinin orta illik ixrac qiyməti 2024-2027-ci illər üçün 60,0 ABŞ dolları fərz edilməklə) makroiqtisadi proqnoz göstəricilərinə əsasən, 2023-cü ildə ölkədə ÜDM-in real ifadədə 1,9 faiz artaraq 119,6 milyard manat olacağı proqnozlaşdırılır. Bu zaman qeyri-neft/qaz ÜDM real ifadədə 4,0 faiz artaraq 77,6 milyard manat təşkil edəcək. 2023-cü ildə neft-qaz sektoru üzrə ÜDM-in real ifadədə 0,3 faiz azalacağı gözlənilir. \nProqnozlara əsasən, ortamüddətli dövrdə ölkədə qeyri-neft/qaz ÜDM-in həcminin 2024-cü ilin sonuna 84,2 milyard manat, 2027-ci ildə isə 106,8 milyard manata qədər artacağı və real artım tempinin 4,6-5,0 faiz intervalında olacağı gözlənilir.\nAzərbaycan hökuməti 2023-cü ildə neft-qaz ÜDM-nin 0,3 faiz, 2024-cü ildə 1,7 faiz, 2025-ci ildə 1,5 faiz, 2026-cı ildə 3,1 faiz, 2027-ci ildə isə 3,6 faiz azalacağını, bu illərdə ölkədə ümumi iqtisadi artımın müvafiq olara 2,4 faiz, 2,9 faiz, 2,7 faiz və 3,6 faiz olacağını gözləyir. \nXatırladaq ki, 2023-cü ilin büdcə layihəsi hazırlanarkən İqtisadiyyat Nazirliyi tərəfindən hazırlanan makroiqtisadi proqnozlaşdırmada bu il ölkədə 2.7 faiz iqtisadi artım olacağı açıqlanmışdı. Daha sonra may ayında proqnozlara yenidən baxılmaqla, artım tempi 1,8 faizə endirildi. Nəhayət, sentyabrda açıqlanan növbəti ilin büdcə sənədində proqnoz bir daha yenilənərək 1,9 faizə qaldırılıb.\nDünya SAKİT,\n“Yeni Müsavat”\n ",
        "views": "808",
        "date": "29.09.2023 08:13",
        "link": "https://musavat.com/news/azerbaycanin-iqtisadi-artim-gozlentileri-niye-endirildi_1009778.html"
    },
    {
        "title": "Ölkə Məryəm və Uğur adları ilə dolur - uşaqlara şəhidlərin adlarını verək!",
        "category": "Ölkə",
        "content": "Sosioloq: “Bəzən valideynlər dini adları qız övladlarına ona görə verirlər ki...”\nNovator.az 2023-cü ilin populyar adlarının siyahısına nəzər salıb. Ədliyyə Nazirliyinin təqdim etdiyi statistikaya görə, yanvar-sentyabr aylarında 1190 qıza Zəhra adı verilib. Məryəm adı 1023, Zeynəb adı 975 uşağa məsləhət görülüb. İlk onluqda Aylin (958 uşaq), Nilay (837), Fatimə (823), Ayla (793), Mələk (772), İnci (659), Miray (591) adları da var.\nOğlan adları içində Uğur birincidir: bu adı doqquz ayda 1302 uşaq alıb.\nQalan populyar adlar belə sıralanır: Əli (1246 uşaq), Hüseyn və Yusif (1112), Məhəmməd (784), Ömər (752), Raul (750), Adəm (660), Murad (642), Ayxan (543).\nMütəxəssislər bildirir ki, adlar cəmiyyətdə mühüm rol oynayır. Yəni əslində adların seçilməsi ilk baxışdan sadə bir məsələ kimi görülsə də, çox mürəkkəbdir. Müasir dövrdə adların, səslərin özünün müəyyən energetikası var. Torsimer adlanan aparatlar adların və səslərin energetikasını ölçür. Qeyd edilir ki, insana ad veriləndə insan ömür boyu bu adla çağırılır, bu ad onun psixologiyasına, xarakterinin formalaşmasına mühüm təsir edir. \nQurani-Kərimdə də belə kəlmə var ki, uşaq anadan olanda valideynin ilk işi ona gözəl ad seçməkdir. \nVaxtilə Azərbaycanda İslam dinindən gələn adlar olsa da, türk mənşəli adlar daha çox üstünlük təşkil edirdi. Bu gün isə xüsusən də qızlara dini adların verilməsi kütləvi hal alıb. Bu dəbdir, yoxsa?\nÜzeyir Şəfiyev\nMövzu ilə bağlı sosioloq Üzeyir Şəfiyev “Yeni Müsavat”a danışıb. Sosioloq qeyd edib ki, Azərbaycanda adların verilməsində bir neçə hadisələrin  təsiri olub: “Məsələn, \"Dədə Qorqud\" eposunda görürük ki, insanlar adətən bəlli bir əməldən  sonra ad qazanar və el ağsaqqalları, müdrikləri tərəfindən ona bu ad qoyulardı. Daha sonra isə İslam dininin bayraqdarlarının, onu yayanların, peyğəmbər və onun əhli-beyt şəcərəsindən olan insanların adları uşaqlara verilməyə başladı. Adların statistikasına baxanda görürük ki, əslində bütün dövrlərdə əksəriyyət dini  adlar olub. Bu da şübhəsiz İslamın din olaraq Azərbaycan ailəsinə nə qədər təsir etdiyini göstərir.\nHesab edirəm ki, övladlarımıza verdiyimiz adlar daha çox türk əsilli, kökənli adlar olmalıdır, nəinki ərəb və digər  toplumun adları. Əlbəttə ki, biz İslam ölkəsiyik, bu dinə sayğımız var, lakin bütün bunlara baxmayaraq, türk mənşəli adlara üstünlük verməliyik. Bəzən görürük ki, insanlar adlarına görə diskomfort yaşayır, buna görə müəyyən yaşdan sonra adlarından, soyadlarından imtina etmiş olurlar. Bu da onu göstərir ki, valideynlər bəzən adların qoyulmasında səhvlərə yol verir, ötərgi, təsadüfi, mahiyyətini bilmədiyi adları uşaqlara verirlər. Unudurlar ki, adlar uşaqları bir ömür boyu müşayiət edir, onların  sosiallaşmasında, şəxsiyyət kimi formalaşmasında, cəmiyyət, ölkə, vətən üçün faydalı fərd kimi ortaya çıxmasında müstəsna xidmətləri var. Bəzən görürük ki, nənə, baba və yaxud ulu şəcərə adlarından uşaqlara ad qoyurlar ki, bunlar da bəzən zaman çağırışına uyğun gəlmir, hətta gülüş doğurur, replikalar üçün əsas yaradır. Bunun valideynlər  bunun fərqində olmalıdırlar. Ümumiyyətlə, Azərbaycan tarixində kifayət qədər xidmətləri olan, onun şərəf tarixinə imza atan qəhrəmanlarımız igidlərimiz var. Onların adlarını şərəflə daşımaq, davam etdirmək  lazımdır. Yəni uşaqlara onların adlarını vermək lazımdır, nəinki dini adlar. Çünki bu, Azərbaycanın öz tarixi, bu günü, gələcəyidir. Şübhəsiz ki, şəhidlərin, qazilərin  adlarını daşıyan yeniyetmələr, gənclər bu adı daim doğrultmağa çalışacaq, vətənpərvər ruhda böyüyəcək, vətən, ölkə üçün sözün əsl mənasında vətən daşı olacaq.\nO ki qaldı dini adlara, bu bir dalğa kimidir. Bəzən valideynlər dini adları xüsusən də qız  övladlarına ona verirlər ki,  övladları dini rəvayətlərdə olduğu kimi məsum olsun. Hətta müəyyən yaşda qızlarını hicab geyinməyə məcbur edir, bəzən təhsildən uzaqlaşdırırlar. Amma qızlarımız nə qədər təhsil alsa, müasir, qlobal, dünyanın  çağırışlarına uyğun dünyagörüşləri olsa, bir o qədər həyatda uğur qazanarlar. Azərbaycan tarixində iz qoyan diplomat, qəhrəman, o cümlədən elm, təhsil sahəsində öz imzalarını  qoyan innovativ düşüncəli xanımlarımız var, onların adları da körpələrə qoyulsa daha yaxşı olar.  Bir daha qeyd edirəm ki, gənclərin formalaşmasında, sosiallaşmasında adlar bir kumir kimi töhfə verir. Bu baxımdan ad qoyarkən diqqətli olmalıyıq ki, uşaqlar nəinki adlarından utansınlar, əksinə, adlarına mayak kimi baxsınlar\".\nXalidə GƏRAY,\n“Yeni Müsavat”\n ",
        "views": "607",
        "date": "29.09.2023 08:00",
        "link": "https://musavat.com/news/olke-meryem-ve-ugur-adlari-ile-dolur-usaqlara-sehidlerin-adlarini-verek_1009777.html"
    },
    {
        "title": "Erməni aparıcı belə biabır oldu - VİDEO",
        "category": "Son xəbər",
        "content": "Xəbər verdiyimiz kimi, bu gün Azərbaycanın Qarabağ bölgəsindəki qondarma qurum özünü buraxdığını elan edib.\n\"Qafqazinfo”nun məlumatına görə, Ermənistanın \"5 TV Online” telekanalının aparıcısı həmin xəbəri izləyicilərə çatdıran zaman biabır olub.\nQadın aparıcı guya bu xəbərdən kövrəldiyini bildirməyə çalışsa da, bu, onda alınmayıb və əksinə sosial şəbəkələrdə gülüş mənbəyi olub.\nHəmin anın videosunu təqdim edirik:",
        "views": "4917",
        "date": "29.09.2023 04:00",
        "link": "https://musavat.com/news/ermeni-aparici-bele-biabir-oldu-video_1009670.html"
    },
    {
        "title": "“WhatsApp”dan super YENİLİK",
        "category": "Texnologiya",
        "content": "Tezliklə “WhatsApp” vasitəsilə süni intellekt köməkçisi ilə mesajlaşma mümkün olacaq.\nSüni intellekt köməkçilərinin gündəlik həyatımızda çox mühüm rol oynayacağını düşünən Meta-nın baş direktoru Mark Zukerberq WhatsApp üçün yeni süni intellekt xüsusiyyətlərini təqdim edib.\nWhatsApp-a gələn süni intellekt xüsusiyyətləri aşağıdakılardır:\nSüni intellekt stikerləri: Siz indi söhbətinizə qoşulmaq üçün düşüncə və ya ideyanı təmsil edən fərdi stiker yarada bilərsiniz.\nSüni intellekt söhbətləri: Meta-nın süni intellekti sayəsində istədiyiniz mövzu haqqında daha çox öyrənmək və ya qrup söhbətinizdə müzakirəyə son qoymaq üçün suallar verə, hətta Meta tərəfindən yaradılan onlarla personajdan maraqlı cavablar ala və öyrənə bilərsiniz. Hər birinin fərqli perspektivləri qeyd edilir.\nFotorealistik Şəkil Yaradılması: Süni intellekt imagine sorğusunu yazmaqla ideyanı, yeri və ya şəxsi təmsil edən şəkillər yaratmağa imkan verəcək.//Tribunainfo.az",
        "views": "6660",
        "date": "29.09.2023 03:51",
        "link": "https://musavat.com/news/whatsapp-dan-super-yenilik_1009691.html"
    },
    {
        "title": "8 il ermənilərin içində olan təhlükəsizlik eksperti onların ikiüzlülüyündən danışdı - VİDEO",
        "category": "Son xəbər",
        "content": "Aparıcı Sevinc Telmanqızının təqdimatındakı “Canlı debat” verilişinin qonağı təhlükəsizlik eksperti İlham İsmayıl olub. \nMusavat.com xəbər verir ki, İlham İsmayıl Qarabağı tərk edən ermənilərin jurnalistlərə verdiyi açıqlamalardan danışıb. O, qeyd edib ki, ermənilər həmişə ikiüzlü davranışları ilə seçiliblər. \nƏtraflı videoda:",
        "views": "2201",
        "date": "29.09.2023 03:38",
        "link": "https://musavat.com/news/8-il-ermenilerin-icinde-olan-tehlukesizlik-eksperti-onlarin-ikiuzluluyunden-danisdi-video_1009700.html"
    },
    {
        "title": "\"Ermənistanın müstəqilliyi Türkiyədən aslı olacaq!\" - Politoloqdan SENSASİON PROQNOZ - VİDEO",
        "category": "Son xəbər",
        "content": "Politoloq Vaqif Hüseyn TV Müsavat-ın canlı efirində aparıcı Emil Salamoğlunun qonağı olub.\nMusavat.com xəbər verir ki, Vaqif Hüseyn gündəm hadisələrindən danışıb. O, qeyd edib ki, elə bir vaxt yetişib ki, Ermənistanın müstəqilliyini Türkiyə qoruya bilər və bunu Paşinyan da başa düşür.\nƏtraflı videoda:",
        "views": "697",
        "date": "29.09.2023 03:23",
        "link": "https://musavat.com/news/ermenistanin-musteqilliyi-turkiyeden-asli-olacaq-politoloqdan-sensasion-proqnoz-video_1009699.html"
    },
    {
        "title": "Ermənilərin daha bir “qələbə” simvolu Qənimətlər Parkına aparıldı - VİDEO",
        "category": "Ölkə",
        "content": "Ermənilərin daha bir “qələbə” simvolu olan tank Qənimətlər Parkına aparılıb.\nBu barədə görüntülər sosial şəbəkələrdə paylaşılıb.\nQeyd edək ki, bir neçə gün əvvəl 1992-ci ildə işğaldan sonra ermənilər tərəfindən Şuşa şəhərinin girişində “qələbə” simvolu kimi qoyulan tank Hərbi Qənimətlər Parkına yerləşdirilmişdi.",
        "views": "1678",
        "date": "29.09.2023 03:08",
        "link": "https://musavat.com/news/ermenilerin-daha-bir-qelebe-simvolu-qenimetler-parkina-aparildi-video_1009694.html"
    },
    {
        "title": "\"Babayan onları TƏLƏYƏ saldı\" - Vardanyanın tutulmasıyla bağlı SENSASİON açıqlama - VİDEO",
        "category": "Son xəbər",
        "content": "TV Müsavat-ın canlı efirində aparıcı Sevinc Telmanqızının qonağı hərbi ekspert Telman Qasımov olub.\nMusavat.com xəbər verir ki, Telman Qasımov Ruben Vardanyanın saxlanılmasından danışıb.\nƏtraflı videoda:",
        "views": "4045",
        "date": "29.09.2023 02:52",
        "link": "https://musavat.com/news/babayan-onlari-teleye-saldi-vardanyanin-tutulmasiyla-bagli-sensasion-aciqlama-video_1009698.html"
    },
    {
        "title": "Ağla, Vardanyan, ağla... - Kamran Həsənli TƏHLİLİ - VİDEO",
        "category": "Gündəm",
        "content": "Aparıcı Kamran Həsənli TV Müsavat-ın canlı efirində separatçı \"Artsax\" respublikasının buraxılması, Ruben Vardanyanın həbs olunması və digər gündəm hadisələrindən danışıb. \nMusavat.com verilişdən bir hissəni təqdim edir: ",
        "views": "769",
        "date": "29.09.2023 02:36",
        "link": "https://musavat.com/news/agla-vardanyan-agla-kamran-hesenli-tehlili-video_1009697.html"
    },
    {
        "title": "Blinken Bayden və Putin görüşü barədə: “Heç vaxt “heç vaxt” demə!”",
        "category": "Dünya",
        "content": "ABŞ dövlət katibi Antoni Blinken ölkə Prezidenti Co Bayden və Rusiya Prezidenti Vladimir Putin arasında görüş imkanları barədə danışıb.\nBlinken bu görüşün baş tuta biləcəyini istisna etməyib. O bildirib ki, bu görüş nə vaxtsa gerçəkləşə bilər.\n“Heç vaxt “heç vaxt” demə!”, - deyə Antoni Blinken qeyd edib.",
        "views": "613",
        "date": "29.09.2023 02:19",
        "link": "https://musavat.com/news/blinken-bayden-ve-putin-gorusu-barede-hec-vaxt-hec-vaxt-deme_1009696.html"
    },
    {
        "title": "Mövlud Çavuşoğlu Qənirə Paşayevadan yazdı",
        "category": "Son xəbər",
        "content": "Türkiyənin keçmiş xarici işlər naziri, hazırda isə ölkə parlamentinin deputatı olan Mövlud Çavuşoğlu millət vəkilimiz Qənirə Paşayevanın vəfatı ilə bağlı paylaşım edib.\nO, mərhumu “özünü Qarabağ davası və Türk Dünyasına həsr etmiş böyük ürəkli” insan adlandırıb.\n“Məkanın cənnət olsun, bacım”, - Çavuşoğlu özünün “X” sosial şəbəkəsindəki səhifəsində yazıb.",
        "views": "941",
        "date": "29.09.2023 02:03",
        "link": "https://musavat.com/news/movlud-cavusoglu-qenire-pasayevadan-yazdi_1009695.html"
    },
    {
        "title": "Toyqabağı şəhid olan polis - VİDEO",
        "category": "Ölkə",
        "content": "Sentyabrın 19-da qanunsuz erməni silahlı birləşmələrinin təxribat-diversiya qrupu tərəfindən Xocavənddə yerləşdirilən minanın partlaması ilə törədilən terror aktı nəticəsində həlak olan polis serjantı Asim Camalzadənin yaxınları Baku TV-yə danışıblar.\n29 yaşlı şəhidin nənəsinin sözlərinə görə, nəvəsi evini təmir etdirirmiş, noyabrın 12-də isə toyu olacaqmış.\n“Balam bizi yox, Vətənini seçdi. Gecə saat 2-də getdi, səhər saat 10-da xəbəri çıxdı”, - o söyləyib.\nŞəhidlik arzusunda olan Asimin anası isə övladının vətən sevgisindən bəhs edib:\n“Balaca olanda ona vətənpərvərliklə bağlı şeirlər öyrədirdim. Asimə oyuncaq silah almışdıq. Deyirdi ki, bununla erməniləri öldürəcəyəm”.\nƏtraflı süjetdə:",
        "views": "599",
        "date": "29.09.2023 01:47",
        "link": "https://musavat.com/news/toyqabagi-sehid-olan-polis-video_1009693.html"
    },
    {
        "title": "Numan Kurtulmuş Azərbaycanı ittiham edənlərə cavab verdi",
        "category": "Dünya",
        "content": "Azərbaycan 33 illik işğaldan sonra ərazi bütövlüyünü bərpa edib. Odur ki, 33 illik Qarabağ işğalı qarşısında Azərbaycanın öz torpaqlarını xilas etmək üçün göstərdiyi həssaslığı anlayırıq, qiymətləndiririk və tam dəstəkləyirik.\nBunu Türkiyə Böyük Millət Məclisinin (TBMM) sədri Numan Kurtulmuş İrlandiyanın paytaxtı Dublində keçirilən Avropa İttifaqına üzv dövlətlərin parlament sədrlərinin konfransının birinci sessiyasında çıxışı zamanı Azərbaycanı işğalçılıqda ittiham edən yunan Kiprinin nümayəndə heyətinə cavab olaraq deyib.\nO, qeyd edib ki, Qarabağ əbədi olaraq Azərbaycan torpağıdır və Azərbaycan xalqına məxsusdur.\nParlament sədri çıxışında Zəngəzur dəhlizinin açılışı məsələsinə də toxunub.\n“Zəngəzur dəhlizinin açılışı regiondakı bütün xalqların xeyrinədir və ümid edirik ki, bu, belə olacaq”, - deyə o, vurğulayıb.",
        "views": "425",
        "date": "29.09.2023 01:32",
        "link": "https://musavat.com/news/numan-kurtulmus-azerbaycani-ittiham-edenlere-cavab-verdi_1009692.html"
    },
    {
        "title": "Vüsalə efirə anası ilə çıxacaq - FOTO",
        "category": "Ölkə",
        "content": "Xəbər verdiyimiz kimi, aparıcı Vüsalə Əlizadə \"Xəzər TV\"də işə başlayıb.\nMusavat.com Axşam.az-a istinadən xəbər verir ki, aparıcı efirə tək çıxmayacaq. O, proqramı anası Lütviyyə Əlizadə ilə birlikdə aparacaq. Belə ki, verilişin içərisində yer alan mətbəx rubrikasında Əlizadənin anası yer alacaq.\nQeyd edək ki, Vüsalə ATV-də \"7 Canlı\" verilişinə aparıcılıq edirdi. O, daha sonra kanalla yollarını ayırdığını açıqlayıb.",
        "views": "1797",
        "date": "29.09.2023 00:59",
        "link": "https://musavat.com/news/vusale-efire-anasi-ile-cixacaq-foto_1009690.html"
    },
    {
        "title": "Türkiyədə yenidən zəlzələ oldu",
        "category": "Dünya",
        "content": "Türkiyənin Kütahya şəhərinin Gediz rayonunda zəlzələ baş verib.\nManset.az xəbər verir ki, bu barədə AFAD məlumat yayıb. Bildirilib ki, yerli saatla 21:42-də 4 bal gücündə zəlzələ qeydə alınıb.\nZəlzələnin 9.81 kilometr dərinlikdə yerləşdiyi müəyyən edilib.",
        "views": "975",
        "date": "29.09.2023 00:43",
        "link": "https://musavat.com/news/turkiyede-yeniden-zelzele-oldu_1009689.html"
    },
    {
        "title": "Qənirə Paşayevanın son müsahibəsi -VİDEO",
        "category": "Ölkə",
        "content": "Xəbər verdiyimiz kimi, Milli Məclisin deputatı Qənirə Paşayeva bu gün axşam saatlarında Mərkəzi Klinik xəstəxanada vəfat edib.\nManset.az xəbər verir ki, mərhum vəziyyəti pisləşmədən öncə son müsahibəsini İTV-yə verib.\nO, ordumuzun Qarabağda zəfərlə başa çatdırdığı lokal xarakterli antiterror tədbirlərindən danışıb.\nHəmin müsahibəni təqdim edirik:",
        "views": "2152",
        "date": "29.09.2023 00:28",
        "link": "https://musavat.com/news/qenire-pasayevanin-son-musahibesi-video_1009688.html"
    },
    {
        "title": "Mədəniyyət Nazirliyi Qənirə Paşayevanın vəfatı ilə bağlı başsağlığı verib",
        "category": "Ölkə",
        "content": "Mədəniyyət Nazirliyi Milli Məclisi Mədəniyyət komitəsinin sədri Qənirə Paşayevanın vəfatı ilə bağlı başsağlığı verib.\nMusavat.com xəbər verir ki, başsağlığıda deyilir:\n“Tanınmış ictimai xadim, Azərbaycan Respublikası Milli Məclisi Mədəniyyət komitəsinin sədri Qənirə Paşayeva 28 sentyabr 2023-cü il tarixində, 48 yaşında vəfat edib.\nQənirə Ələsgər qızı Paşayeva 1975-ci il martın 24-də Tovuz rayonunun Düz Qırıqlı kəndində anadan olub. Azərbaycan Dövlət Tibb Universitetinin Pediatriya fakültəsini və Bakı Dövlət Universitetinin Beynəlxalq hüquq fakültəsini bitirib.\nSiyasi elmlər üzrə fəlsəfə doktoru, professor olan Qənirə Paşayeva uzun illər media sahəsində fəaliyyət göstərib. 20-dən artıq elmi, publisistik kitabın, bədii əsərin və yüzlərcə məqalənin müəllifidir. 20-yə yaxın sənədli filmin ssenari müəllifi və baş məsləhətçisi olub. 2005–2012-ci illərdə Heydər Əliyev Fondunun İctimaiyyətlə əlaqələr şöbəsinin müdiri, 2012–2015-ci illərdə “Odlar Yurdu” Universitetində Siyasi elmlər kafedrasının müdiri vəzifələrində çalışıb.\nQənirə Paşayeva üçüncü, dördüncü və beşinci çağırış Milli Məclisin deputatı seçilib. Milli Məclisin Mədəniyyət komitəsinin sədri, Azərbaycan-Pakistan parlamentlərarası əlaqələr üzrə işçi qrupunun rəhbəri, Avstraliya, Bosniya və Herseqovina, Fransa, Gürcüstan, İndoneziya, İraq, İspaniya, İtaliya, Koreya, Qazaxıstan, Qırğızıstan, Macarıstan, Malayziya, Mərakeş, Misir, Moldova, Özbəkistan, Rumıniya, Şimali Makedoniya, Tailand, Türkiyə, Türkmənistan, Vyetnam, Yaponiya parlamentləri ilə əlaqələr üzrə işçi qruplarının üzvü idi.\nAzərbaycan Respublikası Mədəniyyət Nazirliyinin kollektivi Qənirə Paşayevanın vəfatından kədərlənir, ölkəmizin mədəniyyət ictimaiyyəti adından mərhumun ailəsinə və yaxınlarına dərin hüznlə başsağlığı verir.\nAllah rəhmət eləsin!”",
        "views": "294",
        "date": "29.09.2023 00:12",
        "link": "https://musavat.com/news/medeniyyet-nazirliyi-qenire-pasayevanin-vefati-ile-bagli-bassagligi-verib_1009687.html"
    },
    {
        "title": "Türkiyə səfiri Qənirə Paşayevanın yaxınlarına başsağlığı verib",
        "category": "Ölkə",
        "content": "Türkiyənin Azərbaycandakı səfiri Cahit Bağçı Milli Məclisinin deputatı Qənirə Paşayevanın vəfatı ilə əlaqədar onun yaxınlarına başsağlığı verib.\n“Report” xəbər verir ki, səfir bu barədə “X” sosial şəbəkəsindəki hesabında yazıb.\n“Azərbaycan Milli Məclisinin deputatı Qənirə xanım Paşayevanın vəfatı xəbərini böyük kədər hissi ilə eşitdik. Hazırda xəstəxanadayıq.\nHörmətli atası Ələsgər bəyə, ailəsinə və yaxınlarına ölkəmiz və xalqımız adından başsağlığı verir, səbir diləyirik. Allah rəhmət eləsin, qəbri nurla dolsun”, - səfir qeyd edib.",
        "views": "434",
        "date": "28.09.2023 23:57",
        "link": "https://musavat.com/news/turkiye-sefiri-qenire-pasayevanin-yaxinlarina-bassagligi-verib_1009685.html"
    },
    {
        "title": "Rauf Arifoğlu Qənirə Paşayeva ilə bağlı xatirələrini bölüşdü - VİDEO",
        "category": "Ölkə",
        "content": "Xəbər verdiyimiz kimi bir neçə saat öncə Milli Məclisin Mədəniyyət komitəsinin sədri, Millət vəkili Qənirə Paşayeva dünyasını dəyişib.\n\"Yeni Müsavat\" Media Qrupunun rəhbəri Rauf Arifoğlu Qənirə Paşayevanın vəfatı ilə bağlı Baku TV-yə danışıb. \nMusavat.com-un məlumatına görə, Rauf Arifoğlu Qənirə Paşayeva ilə bağlı xatirələrini bölüşüb. ",
        "views": "799",
        "date": "28.09.2023 23:42",
        "link": "https://musavat.com/news/rauf-arifoglu-qenire-pasayeva-ile-bagli-xatirelerini-bolusdu-video_1009686.html"
    },
    {
        "title": "Fulya Öztürk Qənirə Paşayevanın ölümü ilə bağlı danışarkən belə kövrəldi - VİDEO",
        "category": "Ölkə",
        "content": "“Qənirə Paşayevanın ölümü bizi çox üzdü”.\nBu sözləri Baku TV-yə açıqlamasında türkiyəli tanınmış jurnalist Fulya Öztürk deyib.\nF.Öztürk qeyd edib ki, Qənirə Paşayeva xəstəxanaya yerləşdirilməzdən üç gün öncə onunla telefonla danışıb.",
        "views": "1296",
        "date": "28.09.2023 23:27",
        "link": "https://musavat.com/news/fulya-ozturk-qenire-pasayevanin-olumu-ile-bagli-danisarken-bele-kovreldi-video_1009684.html"
    },
    {
        "title": "Həftənin sonunda bu bürclərə nadir şans veriləcək",
        "category": "Astrologiya",
        "content": "Taroloqlar yaxın günlər üçün ulduz falı tərtib edərək, bu həftənin sonunda 2 bürcün nümayəndələrinə nadir bir şans veriləcəyini bildiriblər.\nOnlar xoşbəxtliyi tapıb istənilən dağları yerindən belə tərpətə biləcəklər. Əgər inanılmaz dərəcədə şanslısınızsa, bunu bacaracaqsınız.\nƏkizlər\nTarot kartları Əkizlər üçün taleyüklü bir qərar vəd edir. Bütün neqativləri ataraq həyatınızı yaxşılığa doğru dəyişmək imkanınız olacaq. Sizə yalnız kədər gətirən insanlarla ayrılmaqdan qorxmayın.\nHəftə sonu başa düşəcəksiniz ki, qətiyyən narahat olmağa ehtiyac yoxdur. Arxanızdakı yanmış körpülər qarşınızdakı yolu işıqlandıracaq, arxaya baxmayın. İstənilən dağları yerindən tərpətmək olar, bunu yadda saxlayın.\nDolça\nDolçalara həyatın ritminin çox sürətlənməyə başlayacağına hazırlaşmağı məsləhət görülür. Ətrafınızda baş verən hadisələr sizi xoş təəccübləndirəcək, lakin sizi bir az yora da bilər. Bununla belə, pis şey haqqında düşünməməlisiniz. Tezliklə siz \"sürətlənməyə\" alışa biləcəksiniz, dəyişikliklər yalnız sizə fayda gətirəcək.\nYeni bir şey sınamaqdan qorxmayın, özünüzdə bir çox istedadı üzə çıxara bilərsiniz. Bütün şübhələri bir kənara qoyun və hərəkət edin; mütləq tənbəl olmamalısınız. Əgər axınla getmək qərarına gəlsəniz və heç nə etməsəniz, bəxt sizdən üz döndərəcək. (lent.az)",
        "views": "4978",
        "date": "28.09.2023 23:24",
        "link": "https://musavat.com/news/heftenin-sonunda-bu-burclere-nadir-sans-verilecek_1009683.html"
    },
    {
        "title": "Elçin Əmirbəyov: \"Separatçıların getməsi Qarabağ erməniləri üçün yeni imkanlar açır\"",
        "category": "Ölkə",
        "content": "Azərbaycanın məqsədi Qarabağda separatizmi yatırmaq və mahiyyət etibarilə sakinləri girov saxlayan qanunsuz separatçı rejimi aradan qaldırmaq idi, artıq onlar üçün yeni imkanlar açılır.\n“Report” xəbər verir ki, bu barədə Azərbaycan Prezidentinin xüsusi tapşırıqlar üzrə nümayəndəsi Elçin Əmirbəyov “BBC News” radiosuna müsahibəsində bildirib.\nNümunə kimi E.Əmirbəyov Bakının Qarabağa un və digər məhsulların göndərilməsi zamanı baş verən son hadisələri göstərib:\n\"Məhz bu hərbi xunta onları yalnız siyasi motivlərlə qəbul etməkdən imtina edib. Separatçı rejim rəsmən ləğv olunduğunu elan etdiyinə görə, hesab edirəm ki, Azərbaycanın Qarabağ bölgəsinin erməni əhalisini tamam başqa gələcək gözləyir. Onlar Azərbaycan cəmiyyətinə inteqrasiya edə, həyat şəraitini yaxşılaşdıra bilərlər, çünki bizim təmin etdiyimiz bütün hüquqlardan istifadə etmək imkanı əldə edirlər”, - Azərbaycan Prezidentinin nümayəndəsi bildirib.\nE.Əmirbəyovun sözlərinə görə, Azərbaycanın Qarabağ bölgəsinin erməni sakinlərinin getməsi onların şəxsi və könüllü qərarıdır. O vurğulayıb ki, Azərbaycan heç vaxt Qarabağın erməni əhalisini getməyə məcbur etməyi qarşısına məqsəd qoymayıb:\n\"Düşünürəm ki, onların seçimi var. Azərbaycan hakimiyyətinin son 4-5 gündə davamlı olaraq hər cür humanitar yardım, ilkin tələbat malları, dərmanlar, yanğınsöndürən və təcili yardım maşınları çatdırmaqla məşğul olduğuna baxın. Artıq biz bunu yaratmışıq. Bir-iki günə elektrik enerjisi, qaz veriləcək. Ölkənin Xarici İşlər Nazirliyi erməniləri yaşayış yerlərini tərk etməməyə, Azərbaycanın bir hissəsi olmağa çağırıb”, - deyə səfir əlavə edib. Bakı onların getmək istəyinin qarşısını ala bilməz. Çünki bu, onların girov saxlanması ilə bağlı ittihamlarla nəticələnəcək. Biz onları sözlə deyil, əməllə inandırmaq üçün mümkün olan hər şeyi etməyə çalışırıq”.\nE.Əmirbəyov əlavə edib ki, Qarabağ erməniləri gələcəkdə Azərbaycana qayıtmaq hüququnu özündə saxlayır və yenə də fikirlərini dəyişib geri qayıda bilərlər.",
        "views": "397",
        "date": "28.09.2023 23:11",
        "link": "https://musavat.com/news/elcin-emirbeyov-separatcilarin-getmesi-qarabag-ermenileri-ucun-yeni-imkanlar-acir_1009680.html"
    },
    {
        "title": "Daha 6 şəhidimizin adı açıqlandı - SİYAHI",
        "category": "Ölkə",
        "content": "Azərbaycanın Qarabağda keçirdiyi antiterror tədbirlərində şəhid olan daha 6 hərbçinin şəxsiyyəti müəyyənləşib.\nMusavat.com-un məlumatına görə, Müdafiə Nazirliyinin bununla bağlı siyahısında 186 nəfərin adı qeyd olunub.\nXatırladaq ki, bundan əvvəlki siyahıda 180 hərbçinin adı qeyd edilmişdi. Eyni zamanda, lokal antiterror tədbirləri nəticəsində 511 hərbi qulluqçumuz və 1 mülki şəxs yaralanıb.\nŞəhid olanlardan 12 nəfər isə Daxili İşlər Nazirliyinin hərbi qulluqçularıdır. Şəhid olanlardan 1 nəfər də mülki şəxsdir.",
        "views": "2754",
        "date": "28.09.2023 23:08",
        "link": "https://musavat.com/news/daha-6-sehidimizin-adi-aciqlandi-siyahi_1009682.html"
    },
    {
        "title": "Mehriban Əliyeva Qənirə Paşayevanın dəfni ilə bağlı məsələləri nəzarətə götürdü",
        "category": "Son xəbər",
        "content": "Azərbaycan Respublikasının Birinci vitse-prezidenti, Heydər Əliyev Fondunun prezidenti Mehriban Əliyevanın tapşırığına əsasən, millət vəkili Qənirə Paşayevanın dəfni ilə bağlı məsələlər nəzarətə götürülüb.\nMusavat.com xəbər verir ki, bu barədə məlumatı deputatın əmisi professor Qəzənfər Paşayev verib.\nO bildirib ki, Qənirə Paşayevanın dəfn mərasimi sabah İkinci Fəxri xiyabanda baş tutacaq. Səhər saat 10-da isə Heydər məscidində cənazə namazı qılınacaq.\nQeyd edək ki, Milli Məclisin Mədəniyyət Komitəsinin sədri, deputat Qənirə Paşayeva sentyabrın 28-də müalicə olunduğu Mərkəzi Klinik Xəstəxananın reanimasiya şöbəsində vəfat edib.",
        "views": "1921",
        "date": "28.09.2023 22:56",
        "link": "https://musavat.com/news/mehriban-eliyeva-qenire-pasayevanin-defni-ile-bagli-meseleleri-nezarete-goturdu_1009681.html"
    },
    {
        "title": "Andrey Petrov Vardanyan barədə: “Layiqli cəzasını alsın!” - VİDEO",
        "category": "Son xəbər",
        "content": "Hazırda Qarabağı tərk edən ermənilərin bir qismi oradakı qanunsuz hərbi birləşmələrin üzvləri və onların ailələridir. Digər bir qismi isə Qarabağın işğalından sonra oraya köçən şəxslərdir ki, onların da Qarabağda qalması qanuna ziddir.\n\"Ölkə.az\" xəbər verir ki, bunu “Vestnik Kavkaza” informasiya agentliyinin sədr müavini Andrey Petrov CBC TV-nin efirində bildirib.\nOnun sözlərinə görə, hazırda Qarabağda yaşayan dinc yerli erməni əhalinin dəqiq sayı belə məlum deyil. Ərazini tərk edənlərin böyük əksəriyyətininsə Qarabağda yaşamağa haqqı yoxdur.\n“Bu gün gördüklərimiz Qarabağın etnik özünütəmizləməsidir. Belə ki, bunu ermənilərin özləri təşkil edib. Məqsəd Azərbaycanı etnik təmizləmədə ittiham etməkdir. Halbuki, onlar könüllü şəkildə ərazini tərk edirlər. Bu insanların çoxunun Qarabağda yaşaması qanunsuzdur. Çünki, onlar yerli əhali deyil, sonradan bölgəyə köçürülən sakinlərdir”, - deyə A.Petrov bəyan edib.\nEkspert Ruben Vardanyanın həbsi məsələsinə də toxunub.\n“Qoy, o, layiqli cəzasını alsın. Rusiya buna etiraz etmir. Ən azından ona görə ki, o, Rusiya vətəndaşı deyil, Ermənistan vətəndaşıdır”, - Petrov vurğulayıb.\nDaha ətraflı CBC telekanlının videomaterialında:",
        "views": "1515",
        "date": "28.09.2023 22:56",
        "link": "https://musavat.com/news/andrey-petrov-vardanyan-barede-layiqli-cezasini-alsin-video_1009674.html"
    },
    {
        "title": "Adapter bir ailənin ölümünə səbəb oldu",
        "category": "Dünya",
        "content": "Rusiyanın paytaxtı Moskva şəhərində ata və qızı adapterin tüstüsündən zəhərlənib.\nOnların həyatını xilas etmək mümkün olmayıb. Hər ikisi hadisə yerində zəhərlənərək ölüb.\nPolisin araşdırması nəticəsində məlum olub ki, Çin istehsalı olan adapter enerjinin gücünə tab gətirə bilməyib, bu zaman yanğın və tüstülənmə başlayıb.\nHadisə ilə bağlı araşdırma davam edir.//Big.az",
        "views": "1763",
        "date": "28.09.2023 22:41",
        "link": "https://musavat.com/news/adapter-bir-ailenin-olumune-sebeb-oldu_1009673.html"
    },
    {
        "title": "Tanınmışlar Qənirə Paşayeva ilə bağlı xatirələrini bölüşdülər - VİDEO",
        "category": "Ölkə",
        "content": "Xəbər verdiyimiz kimi bir neçə saat öncə Milli Məclisin Mədəniyyət komitəsinin sədri, Millət vəkili Qənirə Paşayeva dünyasını dəyişib.\nHazırda Qənirə Paşayevanın yaxınları, ailəsi, dostları, həmkarları və bir çox tanınmış şəxs onun cənazəsinin gətirildiyi Heydər məscidinin qarşsındadır.\nMusavat.com tanınmışların Qənirə Paşayeva ilə bağlı fikirlərini təqdim edir: \nAlim LİFTİYEV,\nMusavat.com",
        "views": "1247",
        "date": "28.09.2023 22:37",
        "link": "https://musavat.com/news/taninmislar-qenire-pasayeva-ile-bagli-xatirelerini-bolusduler-video_1009679.html"
    },
    {
        "title": "Qənirə Paşayeva üçün son MİTİNQ! Heydər Məscidindən VİDEO",
        "category": "Son xəbər",
        "content": "Xəbər verdiyimiz kimi bir neçə saat öncə Milli Məclisin Mədəniyyət komitəsinin sədri, Millət vəkili Qənirə Paşayeva dünyasını dəyişib.\nHazırda Qənirə Paşayevanın yaxınları, ailəsi, dostları, həmkarları və bir çox tanınmış şəxs onun cənazəsinin gətirildiyi Heydər məscidinin qarşsındadır.\nMəscidin önündən videonu təqdim edirik:\n  Alim LİFTİYEV,\nMusavat.com",
        "views": "3195",
        "date": "28.09.2023 22:33",
        "link": "https://musavat.com/news/qenire-pasayeva-ucun-son-mitinq-heyder-mescidinden-video_1009678.html"
    },
    {
        "title": "Qənirə Paşayevanın əmisindən AÇIQLAMA: “ Son 4-5 ildə...”- VİDEO",
        "category": "Ölkə",
        "content": "Qənirə Paşayevanın əmisi professor Qəzənfər Paşayev Millət vəkilinin ölümü ilə bağlı mediaya açıqlama verib.\nMusavat.com-un məlumatına görə, Qəzənfər Paşayev deyib ki, Qənirə Paşayeva bütün Azərbaycanın qızı idi.\nHəmin videonu təqdim edirik: \n  Alim LİFTİYEV,\nMusavat.com\n ",
        "views": "3039",
        "date": "28.09.2023 22:24",
        "link": "https://musavat.com/news/qenire-pasayevanin-emisinden-aciqlama-son-4-5-ilde-video_1009677.html"
    },
    {
        "title": "Qənirə Paşayevanın nəşi Heydər məscidinə gətirildi- VİDEO",
        "category": "Son xəbər",
        "content": "Milli Məclisin Mədəniyyət komitəsinin sədri, Millət vəkili Qənirə Paşayevanın nəşi Heydər məscidinə gətirilib.\nMusavat.com məsciddən görüntüləri təqdim edir:\nQeyd edək ki, Qənirə Paşayeva səhhətində yaranmış ciddi problemlərlə əlaqədar sentyabrın 23-dən Mərkəzi Klinik Xəstəxananın reanimasiya şöbəsinə yerləşdirilmişdi. 24 sentyabr 2023-cü ildə komaya düşmüşdü. Naməlum mənşəli hipotonik vəziyyət diaqnozu qoyulan Qənirə Paşayevanın səhhətindəki kritik durumla əlaqədar Mərkəzi Klinik Xəstəxananın həkim personalı və Türkiyədən cəlb edilmiş həkim mütəxəssislər tərəfindən bütün zəruri tədbirlər görüldü. 28 sentyabr 2023-cü ildə O, müalicə olunduğu həmin xəstəxananın reanimasiya şöbəsində 48 yaşında vəfat etdi. \n ",
        "views": "1789",
        "date": "28.09.2023 22:12",
        "link": "https://musavat.com/news/qenire-pasayevanin-nesi-heyder-mescidine-getirildi-video_1009676.html"
    },
    {
        "title": "Fətəli xanın baş daşı bərpa edilir - FOTOLAR",
        "category": "Mədəniyyət",
        "content": "Fətəli xanın baş daşı bərpa edilir.\nMusavat.com xəbər verir ki, bu barədə Milli Azərbaycan Tarixi Muzeyi məlumat yayıb.\nBildirilib ki, muzeyin Arxeologiya fondunda qorunan, XVIII əsrin sonlarına aid qubalı Fətəli xana məxsus qəbir daşının bərpaya ehtiyacı olduğu üçün muzeyin Bərpa laboratoriyasına yönləndirilib.\nQeyd edək ki, 1789-cu ilin mart ayının 22-də 54 yaşında vəfat edən Fətəli xan Bakıda Bibiheybət məscidinin həyətində dəfn olunub. XX əsrin 30-cu illərində isə Fətəli xanın baş daşı Azərbaycan Tarix Muzeyinə təqdim edilib. Oniks daşından hazırlanmış sözügedən qəbir daşı üzərində hazırda bərpa-konservasiya işləri aparılır. Bərpadan öncə üzərindəki boya qalıqları polaroid maddə vasitəsi ilə konservasiya edilmiş və daşın üzərindəki firuzəyi, bənövşəyi, qızılı boya qalıqları daha aydın formada üzə çıxmışdır. Eksponatın üzərindəki ləkələr xüsusi maddələrlə-kimyəvi və mexaniki üsulla təmizlənərək, daşın təbii rəngi geri qaytarılıb.\nEksponatın konservasiya və bərpa işləri muzeyin bərpaçı-rəssamı İbrahim Hacıyev tərəfindən icra olunur.\nSözügedən eksponat bərpa prosesindən sonra muzeyin yeni qurulan ekspozisiyasında nümayiş olunacaq.\n ",
        "views": "829",
        "date": "28.09.2023 22:12",
        "link": "https://musavat.com/news/feteli-xanin-bas-dasi-berpa-edilir-fotolar_1009609.html"
    },
    {
        "title": "Ermənilər Azərbaycan səfirliyinə hücum etdilər - VİDEO",
        "category": "Son xəbər",
        "content": "  Erməni lobbisinin Livandakı təmsilçiləri Azərbaycan səfirliyinin qarşısında təxribata cəhd ediblər.\n\"Report\" TASS-a istinadən xəbər verir ki, təxribatın təşkilatçısı Ermənistanın \"Daşnaksütyun\" partiyasının yerli şöbəsi olub. Azərbaycanın Qarabağ bölgəsindəki separatçı qurumun özünü ləğv etdiyini elan etməsindən sonra 1500-dək erməni Azərbaycanın Livandakı səfirliyinə hücuma cəhd edib. \nOnlardan bəziləri səfirlik binasına daş atmağa başlayıblar.\nPolis etirazçıları səfirliyin qarşısından uzaqlaşdırıb. Bununla da ermənilərin növbəti təxribatının qarşısı alınıb. ",
        "views": "1894",
        "date": "28.09.2023 22:09",
        "link": "https://musavat.com/news/ermeniler-azerbaycan-sefirliyine-hucum-etdiler-video_1009675.html"
    },
    {
        "title": "Azərbaycanda iki yeni klub yaradıldı, çempionata buraxıldı",
        "category": "İdman",
        "content": "Azərbaycan Basketbol Liqasında (ABL) 2023/2024 mövsümündə iştirak edəcək son iki klubun adları və loqoları müəyyənləşib.\nBunlar Bakını təmsil edəcək \"Xəzri\" və Sumqayıt şəhərinin eyniadlı komandasıdır.\n\"Sabah\" ötən mövsüm liqada çempion olub. \"Gəncə\" ikinci, NTD üçüncü yeri tutub.//Sportinfo.az ",
        "views": "1912",
        "date": "28.09.2023 22:00",
        "link": "https://musavat.com/news/azerbaycanda-iki-yeni-klub-yaradildi-cempionata-buraxildi_1009620.html"
    },
    {
        "title": "Qənirə Paşayeva ölümlə bağlı bunları demişdi: “Kimsə xatırlayanda deyəcək: “adam kimi adam idi””\nVİDEO",
        "category": "Son xəbər",
        "content": "Milli Məclisin Mədəniyyət komitəsinin sədri, Millət vəkili Qənirə Paşayeva vəfat etməsindən öncə, verilişlərin birində ölümlə bağlı təsirli fikirlər söyləyib.\nMusavat.com həmin fikirləri olduğu kimi təqdim edir:\n\n“Heç birimiz bilmirik 10 gün sonra nə olacaq. 10 gün sonra bəlkə də hər hansı birimiz bu həyatda olmayacağıq. Bəlkə bir il sonra... Biz bu dünyadan gedəndə nə aparacağıq? Hər şeyi burada qoyub gedəcəyik. Ən sevdiklərimiz belə bizi torpağa tapşırıb, geri dönəcəklər. Onlar da bizi tərk edəcəklər. Bizdə nə qalacaq? Bir şey - bir il, iki il, üç il sonra kimsə xatırlayanda deyəcək, adam kimi adam idi. Allahın mənə nə qədər ömür verdiyini bilmirəm. Bəlkə 50 yaşa çatmadım. Sufilərin o düşüncəsini qəbul etmiş insanam. Mənim üçün bu gün və bu an var. Mən onun dəyərini bilərək yaşamaq istəyirəm. Çünki bilmədiyim şey mənim deyil”.\nAllah rəhmət eləsin!\n ",
        "views": "1263",
        "date": "28.09.2023 21:50",
        "link": "https://musavat.com/news/qenire-pasayeva-olumle-bagli-bunlari-demisdi-kimse-xatirlayanda-deyecek-adam-kimi-adam-idi_1009671.html"
    },
    {
        "title": "Qənirə Paşayevanın dünyasını dəyişdiyi klinikadan GÖRÜNTÜLƏR! Vida videosu...",
        "category": "Son xəbər",
        "content": "Xəbər verdiyimiz kimi Qənirə Paşayeva bir neçə saat öncə müalicə aldığı Mərkəzi Klinik Xəstəxananın reanimasiya şöbəsində dünyasını dəyişib.\nMusavat.com xəbər verir ki, hazırda xəstəxananın önündə izdiham yaşanır. Deputatlar, ictimaiyyət nümayəndələri Qənirə Paşayevaya görə həmin ünvana toplaşıblar.\n“Yeni Müsavat” Media Qrupunun rəhbəri Rauf Arifoğlu da hazırda xəstəxananın qarşısındadır.\nOnun hazırladığı video-reportajı təqdim edirik:",
        "views": "2555",
        "date": "28.09.2023 21:49",
        "link": "https://musavat.com/news/qenire-pasayevanin-dunyasini-deyisdiyi-klinikadan-goruntuler-vida-videosu_1009672.html"
    },
    {
        "title": "Növbəti ildən hansı xəstəlikdən əziyyət çəkənlərə dərman veriləcək?",
        "category": "Ölkə",
        "content": "Ölkədə birinci sırada hipertoniya xəstəliyindən əziyyət çəkənlər üstünlük təşkil edirlər. İlkin mərhələdə növbəti ildən bu xəstəliyin ambulator müalicəsi üçün xəstələrə dərmanların verilməsi nəzərdə tutulur.\nBu barədə İcbari Tibbi Sığorta üzrə Dövlət Agentliyinin (İTSDA) Tibbi iddialar departamentinin rəhbəri Nərgiz Ağayeva bildirib.\nO qeyd edib ki, təkliflər artıq Nazirlər Kabinetinə göndərilib:\n“Təkliflərdə ilk siyahıda yüksək təzyiq xəstəliyindən əziyyət çəkənlər nəzərdə tutulub. Ambulator müalicə zamanı hipertoniya xəstəliyi ilə bağlı dərman preparatların verilməsi nəzərdə tutulub. Növbəti mərhələdə mədə-bağırsaq, epilepsiya, tənəffüs yolu xəstəlikləri və s. üzrə statistik nəticələrə uyğun olaraq dərman preparatlarının verilməsinə baxılacaq”.//Oxu.az",
        "views": "567",
        "date": "28.09.2023 21:48",
        "link": "https://musavat.com/news/novbeti-ilden-hansi-xestelikden-eziyyet-cekenlere-derman-verilecek_1009646.html"
    },
    {
        "title": "Oktyabrda dörd bürcün taleyində kəskin dönüş olacaq",
        "category": "Astrologiya",
        "content": "Növbəti ay bürc dairəsinin bir neçə nümayəndəsi üçün ciddi dəyişikliklərlə əlamətdar olacaq.\nBildirilir ki, Qız bürcləri peşəkar sahədə özlərini üzə çıxarmaq şansı əldə edəcəklər. Bürcün nümayəndələrinin nailiyyətləri o qədər açıq olacaq ki, hətta kinli tənqidçilər də susacaqlar. Rəhbərlik üçün əldə edilən nəticələr bürcün nümayəndələrinə müvafiq əmək haqqı artımı ilə daha yüksək vəzifə təklif etmək üçün əsas olacaqdır.\nDolça bürcünün nümayəndələri üçün dəyişikliklər həm də karyera ilə bağlı olacaq. Onlara lider kimi özlərini sübut etmək imkanı veriləcək. Əsas qayda təslim olmaq deyil, qollarınızı çırmalamaq və hətta mürəkkəb layihələri cəsarətlə qəbul etməkdir.\nSiz özünüzü sübut edə və liderin yerini layiqincə tutduğunuzu hamıya sübut edə biləcəksiniz. Həm də lazımi tanışlıqlar və faydalı əlaqələr qurmaq üçün əlverişli zaman olacaq. Ola bilsin ki, yeni vəzifələr yerdəyişmə tələb edəcək. Astroloqlar razılaşmağı məsləhət görürlər: əlavə rəqabət üstünlükləri əldə edəcəksiniz.\nTərəzi şəxsi münasibətlər sahəsinə diqqət yetirməlidir. Əsas və vacib dəyişikliklərin baş verəcəyi yer budur: bürcün bəzi nümayəndələri ailəyə qaçılmaz bir əlavə haqqında öyrənəcəklər, münasibətdə olan Tərəzi, statuslarını dəyişdirmək və qeydiyyat şöbəsinə səfər planlaşdırmaq qərarına gələcək.\nBürcün tənha nümayəndələri həyat yoldaşı olmağa qadir olan bir insanla tanış olmaq imkanı əldə edəcəklər: əsas odur ki, şansınızı əldən verməyin.\nTale Oğlaqlara gülümsəyəcək - onları maliyyə problemlərinin həlli gözləyir. Astroloqlar gecikməməyi və mövcud borcları dərhal ödəməyi məsləhət görürlər. Uzun müddətdir yaşamadığınız kimi rahatlıq hiss edəcəksiniz, həm də irəliləmək üçün güc qazanacaqsınız.\nAlınan pul vəziyyətlərə yeni bir şəkildə baxmağınıza kömək edəcək və düzgün davranış vektorunu seçin. Oğlaqlar üçün yaxşı maliyyə yardımı olacaq gözlənilməz part-time iş mənbəyinin ortaya çıxması da mümkündür.//Lent.az",
        "views": "5094",
        "date": "28.09.2023 21:36",
        "link": "https://musavat.com/news/oktyabrda-dord-burcun-taleyinde-keskin-donus-olacaq_1009654.html"
    },
    {
        "title": "Bu dünyadan bir Qənirə Paşayeva keçdi - Azərbaycanın millət vəkili 48 yaşında vəfat etdi",
        "category": "Ölkə",
        "content": "Xəbər verdiyimiz kimi bir neçə saat öncə Milli Məclisin Mədəniyyət komitəsinin sədri, Millət vəkili Qənirə Paşayeva dünyasını dəyişdi.\nQənirə Paşayevanın vəfatı ilə bağlı sosial şəbəkələrdə demək olar ki, hər kəs rəhmət yazır, qəhərlənir, bu itki ilə barışa bilmir. Cəmiyyət Qənirə xanımı hər zaman ən çətin anında anır, ondan imdad umurdu. Qənirə Paşayeva isə heç zaman kimliyindən asılı olmayaraq ondan kömək umanları cavabsız qoymurdu. Ona görə də boşuna demirlər ki, Qənirə Paşayevanın itkisi eldən getdi.\nQənirə Paşayeva Azərbaycan tarixində yeni bir səhifə idi. Bu səhifə artıq qapandı, onun yerini çətin ki, hansısa deputat, cəmiyyət adamı doldura bilər.\nOnun keçdiyi ömür yoluna qısa da olsa nəzər salaq:\nAzərbaycan siyasətçisi, jurnalist, Azərbaycan Respublikası Milli Məclisinin deputatı Qənirə Ələsgər qızı Paşayeva 24 mart 1975-ci ildə Tovuz rayonunun Düz Qırıqlı kəndində doğulub. \nO, Azərbaycan Dövlət Tibb Universitetinin pediatriya fakültəsini və Bakı Dövlət Universitetinin beynəlxalq hüquq fakültəsini bitirib. Rus və ingilis dillərini bilir. \nQənirə Paşayeva 1998-ci ildən ANS televiziya şirkətinin Xəbərlər xidmətində reportyor, müxbir, redaktor, aparıcı redaktor, baş aparıcı redaktor, baş redaktorun müavini, Xəbərlər redaksiyası baş redaktorunun müavini vəzifələrində çalışıb.\n2005-ci ildə Heydər Əliyev Fondunun İctimaiyyətlə əlaqələr departamentinin rəhbəri olub. \nO, Azərbaycan Respublikası III, IV, V və VI çağırış Milli Məclisinin deputatı seçilib. Milli Məclisin Mədəniyyət komitəsinin sədri idi. \nQənirə Paşayeva 2012-ci ildə iki həftə uşaq həkimi qismində Somalidə fəaliyyət göstərmiş, sakinlərə yardım etmişdi. \nMükafatları\n29 dekabr 2021-ciildə \"Aşıq Ələsgər – 200\" yubiley medalı ilə təltif edilib. \nGürcüstanın fəxri vətəndaşıdır.\nKitabları\n\"Nobel mükafatlı qadınlar\"\n\"Tarixə adını yazan qadınlar\" (3 cilddə )\n\"Xocalı soyqırımı\" (26 fevral 1992): şahidlərin dilindən\"\n\"Səndən sonra\"\n\"Türk ruhunun söz bayrağı Əhməd Cavad\" \nQənirə Paşayeva səhhətində yaranmış ciddi problemlərlə əlaqədar sentyabrın 23-dən Mərkəzi Klinik Xəstəxananın reanimasiya şöbəsinə yerləşdirilmişdi. 24 sentyabr 2023-cü ildə komaya düşmüşdü. Naməlum mənşəli hipotonik vəziyyət diaqnozu qoyulan Qənirə Paşayevanın səhhətindəki kritik durumla əlaqədar Mərkəzi Klinik Xəstəxananın həkim personalı və Türkiyədən cəlb edilmiş həkim mütəxəssislər tərəfindən bütün zəruri tədbirlər görüldü. 28 sentyabr 2023-cü ildə O, müalicə olunduğu həmin xəstəxananın reanimasiya şöbəsində 48 yaşında vəfat etdi. \nAllah rəhmət eləsin!\n  Musavat.com\n ",
        "views": "3966",
        "date": "28.09.2023 21:28",
        "link": "https://musavat.com/news/bu-dunyadan-bir-qenire-pasayeva-kecdi-azerbaycanin-millet-vekili-48-yasinda-vefat-etdi_1009668.html"
    },
    {
        "title": "Dövlət büdcəsində 408 milyon manatlıq artımın mənbəyi AÇIQLANDI",
        "category": "İqtisadiyyat",
        "content": "2024-cü il üzrə dövlət büdcəsinin gəlirlərində əlavə 408,0 milyon manatlıq artım dövlətə məxsus şirkətlərin hesabına qarşılanacaq.\nBu barədə APA-nın sorğusuna cavab olaraq Maliyyə Nazirliyindən bildirilib. Qeyd edilib ki, əlavə gəlirlər dövlət büdcəsində dövlətə məxsus şirkətlərin (SOCAR) dividentlərinin ödənilməsi ilə bağlıdır.\nBildirilib ki, əlavə gəlirlərin hesabına dövlət büdcəsinin iqtisadi fəaliyyəti ilə bağlı xərclərin artırılması həyata keçirilib.\nXatırladaq ki, sentyabrın 23-də Nazirlər Kabinetinin qərarına əsasən, Maliyyə Nazirliyinin 2024-cü il üzrə ilkin açıqladığı dövlət büdcəsinin həm gəlirləri, həm də xərcləri 408,0 milyon manat artırılıb və müvafiq olaraq gəlirlər 34 milyard 173 milyon manat, xərclər isə 36 milyard 763 milyon manata çatdırılıb.",
        "views": "1000",
        "date": "28.09.2023 21:24",
        "link": "https://musavat.com/news/dovlet-budcesinde-408-milyon-manatliq-artimin-menbeyi-aciqlandi_1009651.html"
    },
    {
        "title": "Humay Qədimova şəhid olan tələbəsinin şəklini paylaşdı - FOTO",
        "category": "Gündəm",
        "content": "Tarzən Humay Qədimova şəhid olan tələbəsi ilə bağlı paylaşım edib.\nMusavat.com Metbuat.az-a istinadən xəbər verir ki, musiqiçi tələbəsi Zəbiyulla Məmmədovun hərbi xidmətdə olarkən çəkilən fotolarını yayımlayıb.\nHumay bildirib ki, İkinci Qarabağ müharibəsində iştirak edən Zəbiyulla Məmmədov şəhid olub.",
        "views": "1309",
        "date": "28.09.2023 21:12",
        "link": "https://musavat.com/news/humay-qedimova-sehid-olan-telebesinin-seklini-paylasdi-foto_1009630.html"
    },
    {
        "title": "Zəngilan şəhərində 2-ci yaşayış kompleksinin təməli qoyulub",
        "category": "Ölkə",
        "content": "Azərbaycan Respublikasının Prezidenti İlham Əliyev sentyabrın 28-də Zəngilan şəhərində 2-ci yaşayış kompleksinin təməlini qoyub.\nMusavat.com xəbər verir ki, dövlətimizin başçısına kompleks barədə məlumat verildi.\nBildirildi ki, Zəngilan şəhərinin Baş planına uyğun olaraq, əhalinin yüksək həyat səviyyəsini təmin etmək məqsədilə müasir tələblərə cavab verəcək yaşayış məhəllələrinin salınması nəzərdə tutulub. Şəhərdə daha əvvəl təməli qoyulan 110 mənzildən ibarət ilk yaşayış kompleksinin layihələri hazırdır və yaxın vaxtlarda tikinti işlərinə başlanacaq.\nMəlumat verildi ki, “Böyük Qayıdış” proqramına uyğun olaraq, növbəti yaşayış məhəllələrinin salınması çərçivəsində 410 mənzildən ibarət yeni yaşayış komplekslərinin tikintisi nəzərdə tutulur. İkinci yaşayış kompleksi Qələbə və Memorial parkların yaxınlığında, şəhərin azsıxlıqlı zonasında yerləşməklə, əsasən “taunhaus” tipli evlərdən ibarət olacaq. Plana əsasən, burada 87 mənzil nəzərdə tutulur.\nPrezident İlham Əliyev 2-ci yaşayış kompleksinin təməlini qoydu.",
        "views": "281",
        "date": "28.09.2023 21:00",
        "link": "https://musavat.com/news/zengilan-seherinde-2-ci-yasayis-kompleksinin-temeli-qoyulub_1009667.html"
    },
    {
        "title": "“Volkswagen” iki elektromobilin istehsalını DAYANDIRIR",
        "category": "İqtisadiyyat",
        "content": "Almaniyanın “Volkswagen” Qrupu oktyabrda iki elektromobil modelinin istehsalını dayandıracaq və gözləntilərdən aşağı tələbat səbəbindən digərlərinin istehsalını azaldacaq.\nMusavat.com xarici KİV-ə istinadən xəbər verir ki, oktyabrın 2-dən oktyabrın 13-dək Almaniyanın Zwickau şəhərindəki zavodda “Volkswagen ID 3.” və “Cupra Born” avtomobillərinin istehsalı dayandırılacaq.\nBununla əlaqədar olaraq, Drezdendəki \"Volkswagen\" zavodu oktyabrın 16-dək işləməyəcək.\nZwickau zavodunda isə \"Audi\" və \"Volkswagen\" markaları altında avtomobillərin istehsalı iki həftə ləngiyəcək.\n\"Biz bazarın vəziyyətini nəzərə alaraq istehsal planlarını dəyişmək məcburiyyətindəyik, indi bazarda qeyri-müəyyənlik hökm sürür\" - deyə konsernin nümayəndəsi bildirib.\nQeyd edək ki, sentyabrın ortalarında \"Volkswagen\" aşağı tələb səbəbindən Zwickau zavodunda 269 işçini işdən çıxaracağını açıqlayıb.\nMusavat.com",
        "views": "1611",
        "date": "28.09.2023 21:00",
        "link": "https://musavat.com/news/volkswagen-iki-elektromobilin-istehsalini-dayandirir_1009553.html"
    },
    {
        "title": "Ceyhun Bayramov Leo Dokerti ilə danışıqlar apardı",
        "category": "Siyasət",
        "content": "Sentyabr 28-də Azərbaycanın xarici işlər naziri Ceyhun Bayramov ilə Böyük Britaniyanın Avropa regionu üzrə dövlət naziri Leo Dokerti arasında telefon danışığı baş tutub.\n\nBu barədə Musavat.com-a Azərbaycanın Xarici İşlər Nazirliyindən məlumat verilib.\nBildirilib ki, telefon danışığı zamanı iki ölkə arasında əməkdaşlıq gündəliyi, habelə bölgədə mövcud vəziyyət müzakirə olunub.\nC.Bayramov Azərbaycan tərəfindən Qarabağ bölgəsində görülən lokal antiterror tədbirlərindən sonra bölgədə mövcud vəziyyət barədə qarşı tərəfi ətraflı məlumatlandırıb. Antiterror tədbirləri nəticəsində regionda sülh və sabitliyə təhdid törədən erməni silahlı qüvvələrinin mövcudluğuna son qoyulması və onların tərksilah edilməsinin ölkəmizin suveren ərazilərində hərbiləşmənin dəhşətli səviyyəsini bir daha nümayiş etdirdiyi diqqətə çatdırılıb. Görülən antiterror tədbirlərinin, eyni zamanda Azərbaycanın Qarabağ bölgəsində yaşayan erməni sakinlərin cəmiyyətimizə reinteqrasiyasına təkan verdiyi, bu xüsusda, Azərbaycan Hökumətinin nümayəndəsi ilə yerli erməni sakinlərin nümayəndələri arasında aparılan təmasların nəticəsində həmin sakinlərin ehtiyaclarının qarşılanması istiqamətində tərəfimizdən əməli addımların atıldığı bildirilib.\nErmənistan tərəfinin guya bölgədə “etnik təmizləmə”nin həyata keçirildiyi ilə bağlı iddialarının həqiqətə uyğun olmadığı, ölkəmizin erməni sakinlərin cəmiyyətimizə reinteqrasiyası istiqamətində tədbirlər gördüyü qeyd olunub.\nÖlkəmizin həm ikitərəfli əsasda Azərbaycan və Ermənistan arasında normallaşma və sülh prosesinə, habelə Azərbaycan Respublikasının Konstitusiyası, tərəf olduğumuz beynəlxalq mexanizmlər çərçivəsində Qarabağ bölgəsində yaşayan erməni sakinlərin reinteqrasiya səylərinə sadiq olduğu bir daha vurğulanıb.\nTelefon danışığı çərçivəsində həmçinin qarşılıqlı maraq doğuran digər məsələlər ətrafında fikir mübadiləsi aparılıb.",
        "views": "322",
        "date": "28.09.2023 20:51",
        "link": "https://musavat.com/news/ceyhun-bayramov-leo-dokerti-ile-danisiqlar-apardi_1009666.html"
    },
    {
        "title": "Oktyabrda gözlənilən maqnit qasırğaları: Bu tarixlərdə ehtiyatlı olmalısınız",
        "category": "Astrologiya",
        "content": "Ekspertlər bu ilin oktyabr ayı üçün maqnit qasırğalarının təqvimini tərtib ediblər.\nBu barədə ABŞ Milli Okeanoqrafiya və Atmosfer Agentliyinin (NOAA) Kosmik Hava Proqnozları Mərkəzi məlumat yayıb.\nOktyabrın 1-də orta güclü ilk maqnit qasırğası, ertəsi gün, isə zəif günəş aktivliyi proqnozlaşdırılır.\nMütəxəssislərin sözlərinə görə, oktyabrın 5-də güclü maqnit qasırğası gözlənilir. Onun pik effekti səhər saatlarında olacaq, lakin gecə gec saatlara qədər orqanizmə təsir göstərə bilər. Bu baxımdan baş ağrıları, xroniki xəstəliklərin iltihabı və əhval-ruhiyyənin qəfil dəyişməsi baş verə bilər.\nOktyabrın 13-dən 15-dək, eləcə də oktyabrın 23-dən 26-dək olan müddətdə daha iki zəif maqnit qasırğası proqnozlaşdırılır. Ayın sonunda, oktyabrın 29-dan 30-dək kifayət qədər ciddi günəş aktivliyi - orta güclü maqnit qasırğası gözlənilir.\nQeyd edək ki, Yerdə geomaqnit qasırğaları günəş ləkələrində baş verən tac kütlələrinin atılması nəticəsində yaranır. Günəşin səthindəki maqnit sahəsi xətti həddindən artıq dolaşıqlaşdıqda və qırılanda alov yaranır.\nBununla belə, həmişə plazma emissiyaları ilə müşayiət olunmur. Əgər günəş ləkəsi Yerə doğru yönəlibsə, o zaman kosmosda uçan plazma axını planetimizin maqnit sahəsinə çırpılmalıdır.//Lent.az",
        "views": "1089",
        "date": "28.09.2023 20:48",
        "link": "https://musavat.com/news/oktyabrda-gozlenilen-maqnit-qasirgalari-bu-tarixlerde-ehtiyatli-olmalisiniz_1009600.html"
    },
    {
        "title": "Əli Əsədov Düşənbəyə getdi",
        "category": "Siyasət",
        "content": "Sentyabrın 28-də Baş nazir Əli Əsədov tacikistanlı həmkarı  Koxira Rasulzodanın dəvəti ilə “Düşənbə-2023” Beynəlxalq investisiya forumunda iştirak etmək üçün Düşənbə şəhərinə işgüzar səfərə gedib.\nMusavat.com xəbər verir ki, səfər çərçivəsində Əli Əsədovun bir sıra ikitərəfli görüşləri planlaşdırılır.\n ",
        "views": "238",
        "date": "28.09.2023 20:44",
        "link": "https://musavat.com/news/eli-esedov-dusenbeye-getdi_1009665.html"
    },
    {
        "title": "Türkiyədə bu görüntülər DİQQƏT ÇƏKDİ: Rusiyaya ixrac edilən nəhəng... - FOTOLAR",
        "category": "Maraqlı",
        "content": "Bosfor boğazından keçən nəhəng təzyiq çəni diqqət çəkib.\nMusavat.com yerli KİV-ə istinadən xəbər verir ki, Türkiyədə istehsal olunan və Rusiyaya ixrac edilən təzyiq çəni Bosfor boğazından keçib.\nBelə ki, çəni daşıyan \"OLLAN\" adlı Rusiya bayraqlı gəmi Türkiyənin Sahil Təhlükəsizliyi Baş İdarəsinin qayıqları tərəfindən müşayiət olunub.\nBoğazdan keçən gəminin Rusiyanın Rostov limanına gedəcəyi bildirilir.\nMusavat.com",
        "views": "2599",
        "date": "28.09.2023 20:36",
        "link": "https://musavat.com/news/turkiyede-bu-goruntuler-diqqet-cekdi-rusiyaya-ixrac-edilen-neheng-fotolar_1009603.html"
    },
    {
        "title": "SON DƏQİQƏ! Qənirə Paşayeva VƏFAT ETDİ",
        "category": "Son xəbər",
        "content": "Millət vəkili Qənirə Paşayeva bu gün müalicə olunduğu Mərkəzi Klinik Xəstəxananın reanimasiya şöbəsində vəfat edib.\nMusavat.com xəbər verir ki, naməlum mənşəli hipotonik vəziyyət diaqnozu qoyulan Qənirə Paşayevanın səhhətindəki kritik durumla əlaqədar Mərkəzi Klinik Xəstəxananın həkim personalı və Türkiyədən cəlb edilmiş həkim mütəxəssislər tərəfindən görülmüş bütün zəruri tədbirlərə baxmayaraq millət vəkilinin həyatını xilas etmək mümkün olmayıb.\nMillət vəkili səhhətində yaranmış ciddi problemlərlə əlaqədar sentyabrın 23-dən Mərkəzi Klinik Xəstəxananın reanimasiya şöbəsinə yerləşdirilmişdi.\nAllah rəhmət eləsin!",
        "views": "4157",
        "date": "28.09.2023 20:24",
        "link": "https://musavat.com/news/son-deqiqe-qenire-pasayeva-vefat-etdi_1009664.html"
    },
    {
        "title": "Əməkdar artistin 27 il öncəki görüntüsü",
        "category": "Şou-biznes",
        "content": "\"Mənə çox maraqlıdır görəsən aranızda balaca Bəyimxanımı tanıyanlar çoxdur ya az?\"\nBu sözləri əməkdar artist Bəyimxanm Vəliyeva sosial şəbəkə hesabında yayımladığı arxiv videosu ilə bağlı yazıb.\n\"Bu isə düz 1996-ci ilin görüntüsüdür. Yəni üstündən düz 27 il keçib. O zaman mən hamımızın sevimlisi Ələkbər əmi var idi. Yəqin ki, çoxunuz xatırlayarsınız. Allah ona qəni-qəni rəhmət eləsin, həyatdan nakam köçdü o da. O zaman mən Ələkbər əminin bütün efirlərinin ən sevimli ifaçısı idim. Hər zaman öz verilişlərinə məni mütləq çəkirdi\" - də əməkdar artist sözlərini yekunlaşdırıb.//Olay.az\n   ",
        "views": "3419",
        "date": "28.09.2023 20:24",
        "link": "https://musavat.com/news/emekdar-artistin-27-il-onceki-goruntusu_1009606.html"
    },
    {
        "title": "Rusiya nəhənginin qaz satışı kəskin AZALDI",
        "category": "İqtisadiyyat",
        "content": "Bu ilin birinci yarısında Rusiyanın “Qazprom” şirkəti qaz hasilatını 25 faiz azaldıb.\nMusavat.com şirkətin hesabatına istinadən xəbər ki, 6 ayda hasilat 179,45 milyard kubmetrə bərabər olub. Ötən ilin eyni dövründə hasilat 238,46 milyard kubmetr təşkil etmişdi.\n“Qazprom” bildirir ki, hasilatın azalması “bir sıra ölkələrdə Rusiya qazının idxalından imtinaya yönəlmiş siyasi motivli qərarların qəbulu” ilə bağlıdır.\nİlin birinci yarısında “Qazprom”un neft və qaz kondensatı hasilatı isə 8,8 faiz artaraq 36,31 milyon tona çatıb.\nBirinci yarımildə şirkətin Rusiya daxilindəki qaz nəqli sisteminə qazın tədarükü 12 faiz azalaraq 286,7 milyard kubmetr təşkil edib. 2022-ci ilin eyni dövründə bu, 328,8 mlrd. kubmetr olmuşdu.\n2023-cü ilin birinci yarısında “Qazprom”un daxili və xarici bazarlara qaz satışı 26,5 faiz azalaraq 166 milyard kubmetr təşkil edib. 2022-ci ilin eyni dövründə bu göstərici 225,7 milyard kubmetr olmuşdu. Bu zaman Çin tərəfinin tələbi ilə 2023-cü ilin birinci yarısında Çinə boru kəməri qazı tədarükü müqavilə öhdəliklərini müntəzəm olaraq üstələyib. Qaza olan daxili tələbat isə “müalyim iqlim şərtlərinə görə” azalıb.\n2023-cü ilin altı ayı ərzində “Qazprom” yeraltı qaz anbarlarına 18,7 milyard kubmetr qaz vurub(ötən il 23,8 mlrd. kubmetr), onlardan 21,6 mlrd.kub metr(ötən il 21,3 mlrd.kubmetr) qaz götürüb. Şirkət 2023/2024 istilik mövsümünə qədər 72,842 milyard kubmetr qaz ehtiyatı yaratmağı planlaşdırır.\nMusavat.com",
        "views": "1032",
        "date": "28.09.2023 20:12",
        "link": "https://musavat.com/news/rusiya-nehenginin-qaz-satisi-keskin-azaldi_1009663.html"
    },
    {
        "title": "Bakı sakinləri separatçılara bu cəzanı istədi - VİDEOSORĞU",
        "category": "Reportaj",
        "content": "Sentyabrın 28-də Qarabağdakı qondarma qurumun müşaviri David Babayan könüllü olaraq Azərbaycan dövlətinə təslim oldu. Bununla da seperatçı rejim özünü tamamilə buraxmış oldu.\nXatırladaq ki, ötən gün də qondarma qurumun naziri vəzifəsində çalışmış Ruben Vardanyan həbs olunaraq, Bakıya gətirilib. Digər seperatçıların da həbs edilməsi və yaxud könüllü təslim olması gözləniləndir. Bütün bunlar onu göstərir ki, Azərbaycan bu istiqamətdə qarşısına qoyduğu məqsədləri bir-bir həyata keçirir. Təbii ki, bu proseslər Azərbaycan əhalisini sevindirir, çünki hər kəs etdiyi əməlin cəzasını görməlidir və görəcək də. Həmin seperatçıların, terrorçuların əli Azərbaycan xalqının qanına batıb.\nBəs Azərbaycan əhalisi, Bakı sakinləri necə düşünür, seperatçılara hansı cəza verilməlidir? Azərbaycan Prezidenti bir müddət əvvəl çıxışlarında qeyd etmişdi ki, onların bəziləri əfv olunacaq, aministyaya düşəcək. Kimlər əfv olunmalı, kimlərə qarşı humanist davranmalıyıq?\nTV Müsavat-ın əməkdaşları bu və digər suallarla Bakı sakinlərə müraciət edib, onların rəyini öyrənməyə çalışıb. Hazırladığımız videosorğunu təqdim edirik:\nXalidə Gəray\nRafət Şahbazov\nMusavat.com",
        "views": "587",
        "date": "28.09.2023 20:01",
        "link": "https://musavat.com/news/baki-sakinleri-separatcilara-bu-cezani-istedi-videosorgu_1009662.html"
    },
    {
        "title": "\"Harri Poter\"in Dambldoru VƏFAT ETDİ",
        "category": "Hadisə",
        "content": "Məşhur irlandiyalı aktyor Maykl Qembon vəfat edib.\nMusavat.com xəbər verir ki, sənətçi 83 yaşında dünyasını dəyişib.\n1940-cı ildə Dublində anadan olan Qembon daha çox \"Harri Poter\"dəki Dambldor obrazı ilə tanınıb.\n   ",
        "views": "321",
        "date": "28.09.2023 20:00",
        "link": "https://musavat.com/news/harri-poter-in-dambldoru-vefat-etdi_1009615.html"
    },
    {
        "title": "Tarix yazdıq, tarix yaratdıq - adına indi ‘’status-kvo’’ deyirlər... - Rauf Arifoğlunun yazısı",
        "category": "Yazarlar",
        "content": "İlk yayınlanma zamanı:  14:16\n30 illik işğalı, 200 illik iddiaları 23 saata yox etmək...\n44 gün düşmənə yetməmişdi, üzərinə daha bir gün əlavə olundu.\nMəğlub olmuşdular, təslim olmurdular...\nTəslim də oldular...\nAzərbaycan tarixinin ən möhtəşəm 45 günü!\nVətən müharibəsinin savaş meydanlarındakı cəmi gün hesabı...\nBöyük Ermənistan, \"Miatsum\", \"Artsax\" iddialarının üstündən xətt çəkdik.\nBöyük güclərin iradəsi, maneəsi və açıq-aşkar dümsüklərinə rəğmən.\nBunu millət olaraq bacardıq.\nTarix yazdıq, tarix yaratdıq - adına indi ‘’status-kvo’’ deyirlər...\nAmma bu bizim ən yeni tariximizdir.\nHəm də son 200 ildəki ən möhtəşəm səhifəmizdir.\n...Mürəkkəbimiz Şəhid qanıdır!\nHər şeyi onlara və canını Vətənə fəda edən qazilərimizə borcluyuq.\nŞəhid Analarına!\nOrdumuza, dövlətimizə...\nOrdunun, dövlətin arxasında dayanan uca millətimizə...\nBir də...\nO Liderə...\nMütəvazi, özünə tərif yağdırmağa imkan verməyən...\nBu boyda möhtəşəm hadisələrə, 200 illik məğlubiyyət döngüsünü (tsikl) dəyişdirməsinə...\nMilləti məğlubiyyətin, əzikliyin əlindən alıb...\nOna ruh verib, ona güc verib, ona silah verib...\nOna İlham verib...\nQurtuluş savaşına qaldırmasına...\nO savaşı Ali Baş Komandan kimi qazanmasına...\nSadəcə \"proses\" kimi baxan...\nHər kəsin özünü qəhrəman saymasını təmin edən...\nOsmanlı sultanlarından və Atatürkdən sonra \"kafir\"lərin ordusuna qalib gələn yeganə Türk lider...\nDurub dayanmadan, yorulmadan o \"prosesə\" – dastan kimi hadisələrə davam edən...\nO bizim başımıza gələn ən yaxşı olaymış...\nBəzilərimiz tez, bəzilərimiz gec anladıq...\nFəqət 27 sentyabr 2020-ci ildən sonra bütün millət onu kəşf etdi...\nÖzünə heykəl qoydurmağa, ad verdirməyə razı olmayacaq...\nFəqət onun heykəli artıq Türk-İslam tarixində və millətin yaşayan fərqlərinin ürəyindədir...\nGerçəkdən də...\nDastan kimi hadisələr, günlər yaşayırıq.\nYeni dönəmdəyik.\nArtıq Xankəndi, Xocalı, Əsgərən, Ağdərə daxil, bütün Qarabağa hərbi, siyasi, faktiki nəzarət mərkəzi hakimiyyətindir.\nYağılar gedir...\nKeçdiyimiz cəmi 3 ilə bir nəzər salaq.\nXəyalən 26 sentyabr 2020-ci ilə dönək və ...oradan özümüzə baxaq.\nO zamankı şüarlarımıza, demoqojilərimizə, inadlaşmalarımıza...\nCırmaqlaşmalarımıza, didişmələrimizə...\nXalqımıza, dua və sağlıqların məzmununa ...\nTezcə də geri dönək və günümüzü yaşayaq...\nİndi hər kəs nağıl kimi bir Azərbaycanda yaşamaqdan məmnundur...\nHər kəs bir boy böyüyüb...\nİndiki Azərbaycan daha gözəl Vətəndir...\nBütövdür, güclüdür, qüdrətlidir...\nQalibdir...\nBizə hər şey halaldır...\nRauf ARİFOĞLU",
        "views": "1929",
        "date": "28.09.2023 19:54",
        "link": "https://musavat.com/news/tarix-yazdiq-tarix-yaratdiq-adina-indi-status-kvo-deyirler-rauf-arifoglunun-yazisi_1009574.html"
    },
    {
        "title": "Qazaxıstan Rusiyadan benzin alışını 3 dəfə artırmaq istəyir",
        "category": "İqtisadiyyat",
        "content": "Qazaxıstanın Energetika Nazirliyi Rusiyadan olan həmkarları ilə oktyabrda benzin tədarükünün artırılmasını müzakirə edir.\nMusavat.com nazirliyin yaydığı açıqlamaya istinadən xəbər verir ki, Qazaxıstan gələn ay Rusiyadan ala biləcəyi benzinin həcmini 3 dəfə artırmaq istəyir.\nBeləliklə, Qazaxıstanın Şimal qonşusundan benzin tədarükü 40 min tondan 110 min tona qədər artırılacaq.\nBu artımın səbəbi Qazaxıstanın Atırau Neft Emalı Zavodunda oktyabrın ilk günlərindən noyabrın 3-dək nəzərdə tutulan planlı təmir işləridir. Həmin müddətdə zavodda istehsal tam dayandırılacaq.\nQazaxıstanın Energetika Nazirliyi bildirir ki, artım indikativ balans üzrədir və məcburi tədarüklər demək deyil. Belə ki, zərurət yaranmasa Qazaxıstan həmin həcmlərin hamısını almaya bilər. Rəsmilərin fikrincə, Atırau neft emalı zavodu vaxtında təmirdən çıxsa, Qazaxıstan daxili yanacaq bazarını müstəqil şəkildə təmin edə biləcək.\nQeyd edək ki, Azərbaycanda yeganə neft emalı zavodu olan Bakı NEZ bu il profilaktik təmirə dayanmayıb. Adətən bu, oktyabr-noyabr aylarında baş verir. Təmir müddətində Azərbaycanın Aİ-92 benzininə olan tələbatının mühüm hissəsi Rusiyadan təmin edilir. Lakin sentyabrın 21-dən etibarən Rusiya kiçik istisnalarla benzin ixracına qadağa tətbiq edib.\nMusavat.com",
        "views": "236",
        "date": "28.09.2023 19:48",
        "link": "https://musavat.com/news/qazaxistan-rusiyadan-benzin-alisini-3-defe-artirmaq-isteyir_1009660.html"
    },
    {
        "title": "SON DƏQİQƏ! Müdafiə Nazirliyi məlumat yaydı\nFOTO",
        "category": "Son xəbər",
        "content": "Qarabağda müsadirə edilmiş döyüş texnikası, silah və sursatın bugünədək olan siyahısı açıqlanıb.\nMusavat.com xəbər verir ki, Müdafiə Nazirliyi sentyabrın sentyabrın 28-i saat 18:00-a olan məlumatı təqdim edib.\n\nSİLAHLAR\n1. Atıcı silahlar – 1151\n2. Qumbaraatanlar – 84\n3. Top və haubitsalar – 16\n4. Minaatanlar – 39\n5. Tank əleyhinə silahlar – 22\n6. HHM silahları – 132\n\nTEXNİKA\n1. Zirehli texnika – 18\n2. Avtomobil texnikası – 120\n3. Qoşqular – 21\n4. Yardımçı texnika – 5\n\nDÖYÜŞ SURSATLARI\n1. Raketlər – 984\n2. Top və haubitsa mərmiləri – 2722\n3. Zenit top mərmiləri – 2627\n4. Minaatan mərmiləri – 6653\n5. Qumbaralar – 2266\n6. Əl qumbaraları – 1368\n7. Patronlar – 652842\n8. Digər sursatlar – 2132\n\nCİHAZLAR\n1. Optik cihazlar – 216\n2. Digər cihazlar – 31\n\nTƏCHİZAT\n1. Fərdi təchizat vasitələri – 677\n2. Müxtəlif silahların qurğuları – 8\n3. Digər təchizat vasitələri – 2076",
        "views": "4017",
        "date": "28.09.2023 19:43",
        "link": "https://musavat.com/news/son-deqiqe-mudafie-nazirliyi-melumat-yaydi_1009661.html"
    },
    {
        "title": "İstanbulda partlayış: Ölən var",
        "category": "Ölkə",
        "content": "İstanbulda Şirinevler rayonunda yaşayış binasında partlayış olub.\nBu barədə Türkiyə mətbuatı məlumat yayıb.\nQeyd olunub ki, partlayış nəticəsində 1 nəfər həyatını itirib, 4 nəfər isə yaralanıb.\nPartlayışın səbəbi qaz sızması olaraq bildirilib.//APA",
        "views": "924",
        "date": "28.09.2023 19:39",
        "link": "https://musavat.com/news/istanbulda-partlayis-olen-var_1009647.html"
    },
    {
        "title": "Sosial və İqtisadi məsələlər üzrə Üçtərəfli Komissiyanın növbəti iclası oldu",
        "category": "Ölkə",
        "content": "Əmək və Əhalinin Sosial Müdafiəsi Nazirliyi, Azərbaycan Həmkarlar İttifaqları Konfederasiyası (AHİK) və Azərbaycan Respublikası Sahibkarlar (İşəgötürənlər) Təşkilatları Milli Konfederasiyasının (ASK) təmsil olunduğu Sosial və İqtisadi məsələlər üzrə Üçtərəfli Komissiyanın növbəti iclası keçirilib.\nMusavat.com xəbər verir ki, hər üç qurumdan rəhbər vəzifəli şəxslərin iştirak etdiyi iclasda əmək və əhalinin sosial müdafiəsi naziri, Komissiyanın sədri Sahil Babayev son illər həyata keçirilən sosial islahatlar çərçivəsində əmək qanunvericiliyinin təkmilləşdirilməsi sahəsində də mühüm işlərin aparıldığını qeyd edib.\nBununla bağlı hazırlanan layihələrin sosial tərəfdaşlarla birgə Üçtərəfli Komissiyanın iclaslarında müzakirə edildiyi, hazırkı iclasda da yeni qanunvericilik layihələrinin müzakirəsinin nəzərdə tutulduğu bildirilib.\nİclasda uşaqlı qadınların iş vaxtı müddətinin tənzimlənməsi barədə normaların təkmilləşdirilməsinə dair qanunvericiliyə dəyişiklik layihəsi nəzərdən keçirilib. Həmçinin tikinti sahəsində işçi qüvvəsinə dair vahid elektron informasiya ehtiyatının yaradılması ilə bağlı qanunvericilik layihəsi müzakirə olunub.\nMüxtəlif növ sahibkarlıq subyektləri üçün nümunəvi kollektiv müqaviləyə dair təkliflərin, məcburi dövlət sosial sığorta haqları üzrə rüblük hesabatların sığortaedənlər tərəfindən vaxtında ödənilməsi və s. məsələlərin müzakirəsi də aparılıb.\nMusavat.com",
        "views": "272",
        "date": "28.09.2023 19:32",
        "link": "https://musavat.com/news/sosial-ve-iqtisadi-meseleler-uzre-ucterefli-komissiyanin-novbeti-iclasi-oldu_1009659.html"
    },
    {
        "title": "Ermənistan Baş prokurorluğu Samvel Babayanın dediklərini araşdırmağa başladı",
        "category": "Siyasət",
        "content": "  Ermənistanın Baş Prokurorluğu Samvel Babayanın yerli “OTA” kanalında söylədiklərini araşdırmağa başlayıb.\nMusavat.com erməni mediasına istinadən xəbər verir ki, Babayan həmin efirdə Qarabağ separatçılarının keçmiş və indiki rəhbərliyinin əl-ələ verərək qondarma qurumu təslim etdiyini söyləmişdi.\nErmənistan Baş Prokurorluğunun mətbuat xidməti rəsmi məlumat yayaraq onun söylədiklərini incələyəklərini açıqlayıb.\nMusavat.com",
        "views": "2108",
        "date": "28.09.2023 19:27",
        "link": "https://musavat.com/news/ermenistan-bas-prokurorlugu-samvel-babayanin-dediklerini-arasdirmaga-basladi_1009645.html"
    },
    {
        "title": "İlham Əliyev Zəngilan kəndinin təməlini qoyub - YENİLƏNİB",
        "category": "Ölkə",
        "content": "Azərbaycan Respublikasının Prezidenti İlham Əliyev sentyabrın 28-də Zəngilan rayonunda Zəngilan kəndinin təməlini qoyub.\nMusavat.com xəbər verir ki, dövlət başçısına kənddə görüləcək işlər barədə məlumat verildi.\nBildirildi ki, Zəngilan kənd inzibati ərazisinə daxil olan bu kənd şəhər mərkəzindən 3,1 kilometr məsafədə, Oxçu çayın sahilində, Zəngilan-Mincivan yolunun üzərində düzənlik ərazidə yerləşir. Baş plana əsasən, Zəngilan kəndi İçəri Müşlan və Məlikli kəndləri ilə birlikdə layihələndirilib. Kəndin layihələndirilən ümumi ərazi 111,3 hektardır.\nZəngilan kəndində 1631 sakin üçün 306 fərdi evin və 102 mənzildən ibarət 2-3 mərtəbəli bloklaşdırılmış evlərin tikilməsi nəzərdə tutulur. Birinci mərhələdə Zəngilan kəndinə 489 sakinin köçürülməsi üçün 127 fərdi ev tikiləcək.\nKənddə məktəb binası, uşaq bağçası, inzibati bina, klub icma mərkəzi və çoxfunksiyalı bina, bazar kompleksi, idman sağlamlıq mərkəzi, tibb məntəqəsi, mərasim zalı və qonaq evinin tikintisi planlaşdırılıb. Burada əhalinin məşğulluğu üçün hər cür şərait yaradılacaq.\nBu kənddə də əhalinin resurslardan istifadəsini əlçatan etmək məqsədilə geniş istifadə olunan qeyri-yaşayış obyektləri bir neçə mövqedə yerləşdiriləcək.\nZəngilan kəndində 294 şagird yerlik tam orta məktəb, 60 və 40 yerlik iki uşaq bağçası da inşa olunacaq.\nDövlət başçısı kəndin inkişaf planından bəhs edən videoçarxa baxdı.\nPrezident İlham Əliyev Zəngilan kəndinin təməlini qoydu.\n***\n14:24\nAzərbaycan Respublikasının Prezidenti İlham Əliyev sentyabrın 28-də Zəngilan rayonunda Zəngilan kəndinin təməlini qoyub.\nMusavat.com xəbər verir ki, bu barədə Prezidentin Mətbuat Xidməti məlumat yayıb.",
        "views": "936",
        "date": "28.09.2023 19:25",
        "link": "https://musavat.com/news/ilham-eliyev-zengilan-kendinin-temelini-qoyub-yenilenib_1009577.html"
    },
    {
        "title": "XAN kəndinə GERİ DÖNDÜ, \"erməni layihəsi\" BİTDİ: Yeni ünvanlar isə artıq mövcuddur - Marsel, Soçi, Krasnodar, Texas və s...",
        "category": "Analitika",
        "content": "Beynəlxalq ermənipərəstlər növbəti \"miatsium\" layihəsini Azərbaycan ərazisindən çox-çox uzaqlarda reallaşdırmaq məcburiyyətində qalacaqlar... Əgər, məsələn, Fransa ərazisində belə bir projeyə başlamaq niyyətləri olarsa, rəsmi Bakı buna qətiyyən etiraz etməz...\nAzərbaycan tarixinin ən şanlı və səhifələri yazılmaqdadır. Rəsmi Bakı 30 illik \"erməni rəzilliyi\"ni cəmisi 24 saat ərzində bitirdi. Daha təkrarı olmayacaq, bu, mümkün deyil. Bütün dünya ermənipərəstləri bir yerə yığışsa belə, Azərbaycan ərazisində erməni terrorçuların onilliklər boyu hərbi cinayətlər törətdiyi \"boz zona\"nı yenidən bərpa etmək qeyri-mümkündür. Və indi hər kəs, elə dünya ermənipərəstləri də bu reallığı qəbul etmək məcburiyyətində qalıb.\nHalbuki mövcud situasiya ilə barışmaq istəməyənlər hələ də mövcuddur. ABŞ Konqresinin 96 üzvü Azərbaycana qarşı sanksiya tələbi ilə Bayden adminstrasiyasına müraciət edib. Ağ Ev isə Qarabağın erməni azlığının humanitar hüquqlarının müşahidə edilməsi üçün beynəlxalq missiya yaradılmasını təklif edir. Və bu, müasir dünyanın riyakarlığını nümayiş etdirən ən qabarıq örnəkdir.\nVaxtilə, yəni 30 il əvvəl Azərbaycanın Qarabağ bölgəsindən erməni terrorçular 800 min Azərbaycanlını zorakıllqla didərgin salmışdılar. Bölgədə Azərbaycanlılara qarşı soyqırımlar törətmişdilər, etnik təmizləmə aparmışdılar. O vaxt bütün dünya, o cümlədən də, ABŞ Konqresindəki \"humanistlər\", indi müşahidə missiyası təklif edən ABŞ susurdu. Ermənilərin törətdiyi bəşəri cinayətləri görmək belə, istəmirdilər.\nİndisə, Azərbaycan öz ərazisində erməni terrorçulara qarşı lokal antiterror tədbirləri sayəsində suveren hüquqlarını bərpa edib. Beynəlxalq ermənipərəstlər dərhal əl-ayağa düşüblər, \"humanizm şneli\"nə bürünüb, riyakarlıq edirlər. Halbuki, erməni terrorçuların 30 il əvvəl törətdiyi hərbi cinayətlərdən fərqli olaraq, indi kimsənin \"humanizm\"inə ehtiyac yaradacaq bir hadisə baş verməyib.\nMəsələ ondadır ki, rəsmi Bakı Qarabağın erməni azlığının hüquq və təhlükəsizliyinin Azərbaycan Konstitusiyası çərçivəsində qorunacağını bəyan edib. Eyni zamanda, Azərbaycanın Xarici İşlər Nazirliyi Qarabağın erməni azlığını öz yaşayış yerlərini tərk etməməyə çağırıb. Və onlar üçün bütün yaşayış şəraitinin yaradılacağını bildirib.\nBütün bunlar o deməkdir ki, rəsmi Bakı Qarabağda yaşayan ermənilərin Azərbaycanı tərk etməsinə hər hansı cəhd göstərmir. Əksinə, onların bölgədə qalıb, yaşamasında israr edir. Ancaq Azərbaycanı tərk edən bəzi ermənilərin iddialarına görə, onların bölgəni tərk etməsində separatçı-terrorçuların təzyiqləri xüsusi rol oynayır. Bir çox ermənilər isə könüllü şəkildə Azərbaycan ərazisini tərk edirlər. Rəsmi Bakı isə buna əngəl törətmir. Çünki getmək istəyəni zorla saxlamaq da olmaz.\nAncaq Qarabağ erməniləri xəbər verir ki, Ermənistan erməniləri onlara yemək, su və dərman vermirlər. Hətta onlara Ermənistanda kifayət qədər ciddi təzyiqlərin göstərildiyi barədə də məlumatlar yayılmaqdadır. Yəni, Ermənistanda Qarabağdan gələn erməniləri qətiyyən məmnuniyyətlə qarşılamırlar. Bu baxımdan, indi onların hüquq və təhlükəsizliyini məhz Ermənistanda qorumağa ehtiyac yaranmış kimi görünür.\nOnu da qeyd etmək lazımdır ki, hazırda rəsmi Bakını yalnız erməni separatçı-terrorçuların hərəkət istiqaməti daha çox düşündürür. Çünki bu cinayətkarlar Azərbaycan ərazisində bir çox bəşəri cinayətlər törədiblər. Onların bu cinayətlərə görə Azərbaycan qanunları qarşısında cavab verməsi vacibdir. Və erməni terrorizminin əsas sponsorlarından olan Ruben Vardanyanın 4 aylıq həbs edilməsi, ona qarşı ittihamın rəsmən elan edilməsi buna örnəkdir.\nDigər erməni separatçı-terrorçu David Babayan isə könüllü olaraq, Azərbaycan dövlətinə təslim olub. Onun özünün iddiaslna görə, Azərbaycanın hüquqi-mühafizə orqanları David Babayandan müvafiq istintaq araşdırmalarının aparılması üçün Bakıya gəlməsini tələb edib. Ruben Vardanyanın həbsindən sonra onsuz da qaça bilməyəcəyini anlayan David Babayan isə Şuşaya gedərək, təslim olmaq məcburiyyətində qalıb.\nAncaq istintaqa cəlb olunacaq erməni separatçı-terrorçuların sırasına digərlərinin də qatılacağı qətiyyən istisna deyil. Çünki Ermənistanın “Hraparak” nəşrinin məlumatına görə, hazırda Qarabağda hələ də “dövlət məmurları” və hərbçilər qalmaqda davam edirlər. Onların sırasına qondarma rejimin keçmiş rəhbərləri Bako Saakyan, Arkadi Qukasyan və Araik Arutyunyan da daxildir. Bundan başqa, separatçı-terrorçu silahlı qruplaşmanın bir çox üzvləri, “deputatlar”, separatçıların indiki rəhbəri Samvel Şahramanyan və qondarma “hökumət\"in əksər təmsilçiləri də Qarabağda qalıblar.\nDigər tərəfdən, 30 il Azərbaycan ərazisində \"boz zona\" yaradaraq, cinayətlər törətmiş qondarma rejim artıq özünü buraxdığını elan edib. Bu, rəsmi Bakının əsas şərt-tələblərindən biri idi və erməni separatçı-terrorçular onu yerinə yetirmək məcburiyyətində qaldılar. Çünki bundan sonra müqavimətin göstərilməsi onların özləri üçün daha ciddi nəticələr verə bilərdi. Və rəsmi Bakı cinayətkarlara qarşı güzəştsiz mövqeyi ilə artıq \"miatsium\" oyununun birdəfəlik bitdiyini hər kəsə anlatmağa nail olub.\nBəzi məlumatlara görə, Azərbaycan polisi də artıq Xankəndiyə daxil olub. Bu barədə şəhərin erməni sakinləri sosial şəbəkələrdə paylaşım edərək, məlumat veriblər. Yəni, Azərbaycan qanunları artıq tədricən bütün Qarabağ bölgəsinə geri qayıdır. Və bu bölgədə qanunları bundan sonra Azərbaycan polisi təmin edəcək.\nBütün bunlar o deməkdir ki, XAN kəndinə geri dönüb, bəzi beynəlxalq dairələrin 30 illik \"erməni layihəsi\" uğursuz nəticələndi və həmişəlik ləğv olundu. İndi onlar yeni \"erməni layihəsi\" üçün başqa məkan tapmalıdırlar. Məsələn, bunun üçün Fransada Marsel, Rusiyada Soçi və Krasnodar, ABŞ-da Texas kimi bölgələr tamamilə uyğun ola bilər. Və Azərbaycan dövləti buna heç vaxt etiraz etməz.\nElçin XALİDBƏYLİ,\nSiyasi ekspert,\n\"Yeni Müsavat\" Media Qrupu",
        "views": "2946",
        "date": "28.09.2023 19:24",
        "link": "https://musavat.com/news/xan-kendine-geri-dondu-ermeni-layihesi-bitdi-yeni-unvanlar-ise-artiq-movcuddur-marsel-soci-krasnodar-texas-ve-s_1009658.html"
    },
    {
        "title": "İlham Əliyev “Cahangirbəyli” Su Elektrik Stansiyasının AÇILIŞINDA\nFOTO",
        "category": "Ölkə",
        "content": "Azərbaycan Respublikasının Prezidenti İlham Əliyev sentyabrın 28-də “AzərEnerji” Açıq Səhmdar Cəmiyyətinin “Cahangirbəyli” Su Elektrik Stansiyasının açılışında iştirak edib.\nMusavat.com xəbər verir ki, “AzərEnerji” ASC-nin prezidenti Baba Rzayev dövlətimizin başçısına stansiyada görülən işlər barədə məlumat verdi.\nQeyd edək ki, işğaldan azad olunan ərazilərdə yeni “yaşıl enerji” potensialının yaradılması ilə bağlı Prezident İlham Əliyevin tapşırığına uyğun olaraq, 2022-ci ilin payız aylarında “AzərEnerji” ASC tərəfindən Oxçuçayın Zəngilan rayonunun ərazisindən keçən hissəsində dörd yerdə hər birinin gücü 10,5 meqavat, ümumi gücü 42 meqavat olan su elektrik stansiyaları (SES) silsiləsinin tikintisinə başlanılıb. Artıq “Sarıqışlaq”, “Şayıflı” və “Zəngilan” SES-lərdə işlər yekunlaşmaqdadır, “Cahangirbəyli” SES-də isə işlər tamamlanıb.\nBildirildi ki, “Cahangirbəyli” SES üçün tikilən maşın zalında 5,25 meqavat gücündə Avropa istehsalı olan yaşıl sertifikatlı frensis tipli iki eko-turbin, generatorlar, məsafədən idarəedilən rəqəmsal avadanlıqlar quraşdırılıb. Stansiyada il ərzində 30 milyon kilovat-saatdan çox elektrik enerjisi istehsal ediləcək.\nPrezident İlham Əliyevin cari ilin mayında tikintisinə baxış keçirdiyi bu 4 stansiyadan ibarət 42 meqavatlıq “Zəngilan” Su Elektrik Stansiyalar Silsiləsi işğaldan azad edilən ərazilərdə tamamilə yeni inşa edilən ilk ən böyük enerji istehsalı layihəsidir. Bu layihə rekord müddətdə - cəmi bir ilə ərsəyə gəlib. İndiyədək nə Azərbaycanda, nə də digər yerlərdə bu sayda, bu gücdə və bu müddətdə SES-lərin tikilməsi faktına rast gəlinməyib.\nBu dörd stansiyanı su ilə təmin etmək üçün “AzərEnerji” tərəfindən dəniz səviyyəsindən 600 metr yüksəklikdə baş suqəbuledici qurğu tikilib. Eni 450, uzunluğu 250 metr olan qurğunun su tutumu 400-450 min kubmetrə bərabərdir. Bu qurğunun yaradılması enerji istehsalından əlavə, kənd təsərrüfatı və ekoloji cəhətdən olduqca əhəmiyyətli hadisədir. Baş suqəbuledicinin tikilməsi 30 il müddətində çirklənən çay yatağının təmizlənməsinə, flora və faunanın dirçəlməsinə də yardım edəcək.\nBaş suqəbuledicidən çayın suyunun 35 faizi məcrasında saxlanılmaqla 23 kilometr məsafədə qoşa derivasiya boruları çəkilib. Borudan çıxan su təkrar çaya buraxılır. “Cahangirbəyli” SES-in ətrafında 8 mindən çox ağac əkilib.\nDövlətimizin başçısı “Cahangirbəyli” Su Elektrik Stansiyasını işə saldı.\nQeyd edək ki, Oxçuçay üzərindəki SES-lərin tikilməsi ilə bağlı Dövlət Ekoloji Ekspertiza Agentliyinin təşkilatçılığı və aidiyyəti dövlət qurumlarının, media və qeyri-hökumət təşkilatlarının iştirakı ilə açıq ictimai dinləmələr keçirilib və layihəyə yüksək qiymət verilib.\nİşğaldan azad edilən ərazilərdə bolsulu çaylar üzərində “AzərEnerji” tərəfindən tikilən və gələcəkdə inşa olunacaq 370 meqavat gücündə SES-lər say və güc baxımından ölkənin digər yerlərində fəaliyyət göstərən azsulu çayların üzərində yerləşən 1060 meqavat gücündə böyük SES-lərdən üç dəfə az olmasına baxmayaraq, daha çox enerji istehsal edəcək. Çünki əsasən Azərbaycan ərazisində formalaşan bolsulu və iti axan dağ çayları üzərində tikilən yeni stansiyalar ölkənin digər yerlərindəki stansiyalardan fərqli olaraq, suyun azalan vaxtı da məhsuldar işləyir. Belə ki, avqust-sentyabr aylarında istehsal həcmi 25-30 faizə düşsə də, aprel-may aylarında 80 faizdən yuxarı olur və ilin bütün fəsillərində orta hesabla 40-42 faiz güclə çalışır. Digər yerlərdə isə bu göstərici 10-12 faizdir.\nBeləliklə, işğaldan azad edilən ərazilərdə tam yeni tikilən 4 stansiyadan ibarət “Zəngilan” su elektrik stansiyaları silsiləsində il ərzində 130 milyon kilovat-saatdan artıq “yaşıl enerji” istehsal ediləcək. Bu da alternativ enerji mənbələrinə keçiddə çox böyük rol oynamaqla, Prezident İlham Əliyevin regionu “Yaşıl enerji” zonasına çevirməklə bağlı tapşırığının icrasına mühüm töhfədir. Silsilə SES layihəsi regionun enerji və iqtisadi inkişafına töhfə verməklə bərabər, əhalinin məşğulluğu baxımından da əhəmiyyətlidir.",
        "views": "491",
        "date": "28.09.2023 19:14",
        "link": "https://musavat.com/news/ilham-eliyev-cahangirbeyli-su-elektrik-stansiyasinin-acilisinda_1009657.html"
    },
    {
        "title": "SON DƏQİQƏ! Azərbaycan Ordusu Xocavənddə - VİDEO",
        "category": "Son xəbər",
        "content": "Azərbaycan Ordusunun Xocavəndə daxil olması ilə bağlı teleqram kanallarında videolar yayılıb.\nMusavat.com xəbər verir ki, həmin videodan aydın olur ki, Azərbaycan hərbi maşınları içərisində hərbçilərlə birlikdə Xocavənd ərazisindən keçir.\nQeyd edək ki, hələ ki Azərbaycan dövləti tərəfindən bu məlumata rəsmi münasibət bildirilməyib.\nSözügedən görüntüləri təqdim edirik:\nMusavat.com\n ",
        "views": "5160",
        "date": "28.09.2023 19:02",
        "link": "https://musavat.com/news/son-deqiqe-azerbaycan-ordusu-xocavendde-video_1009656.html"
    },
    {
        "title": "Mehdixan Əliyev və Araz Məmmədov işdən çıxarıldı",
        "category": "Ölkə",
        "content": "Naxçıvan Muxtar Respublikasının Şahbuz Rayon Təhsil Şöbəsinin müdiri Araz Məmmədov vəzifəsindən azad edilib.\nMəlumata görə, Naxçıvan Muxtar Respublikası təhsil nazirinin müavini, nazirin səlahiyyətlərini icra edən Ovni Muradov bu barədə əmr imzalayıb.\nDigər əmrlə, Culfa Rayon Təhsil Şöbəsinin müdiri Mehdixan Əliyev də vəzifəsindən azad edilib.//Report",
        "views": "4146",
        "date": "28.09.2023 19:02",
        "link": "https://musavat.com/news/mehdixan-eliyev-ve-araz-memmedov-isden-cixarildi_1009644.html"
    },
    {
        "title": "Ən böyük kriptovalyuta birjası Rusiyadan getdi: ABŞ-ın təzyiqi ilə",
        "category": "İqtisadiyyat",
        "content": "Dünyanın ən böyük kriptovalyuta birjası olan “Binance”(Bitkoinin ticarət olunduğu platforma) Rusiyadakı biznesini satdığını elan edib.\nMusavat.com xəbər verir ki, birjanın bununla bağlı yaydığı məlumatda biznesin “CommEX” şirkətinə satıldığı açıqlanıb.\nMəlumatda qeyd olunur ki, Rusiyadan çıxmaq prosesi bir qədər vaxt aparacaq. Belə ki, yaxın bir neçə ay ərzində Binance Rusiyadakı mübadilə xidmətlərini və digər biznes sahələrini bağlayacaq: “Gələcəyə baxarkən, Rusiyada fəaliyyətin “Binance”in tələblərə əməl edilməsi strategiyası ilə uyğun olmadığını başa düşürük. Biz qlobal miqyasda Web3 sənayesinin uzunmüddətli artımına əminik və enerjimizi Binance-in fəaliyyət göstərdiyi yüzdən çox ölkədə daha da inkişaf etdirilməsinə yönəltməyə sadiqi”.\nBu razılaşmanın bir hissəsi olaraq Binance Rusiyadakı fəaliyyətini tamamilə dayandıracaq. Daha əvvəl Rusiyada beynəlxalq şirkətlər tərəfindən həyata keçirilən əməliyyatlardan fərqli olaraq, bu əməliyyatın əsas şərti budur ki, “Binance” satışdan sonra yaranacaq mənfəətin bir hissəsini almaq hüququna və biznesdəki səhm payını geri almaq imkanına malik olmayacaq.\nXatırladaq ki, Binance 2022-ci ildə Ukraynaya hücumuna görə sanksiyalara məruz qalan Rusiyadakı istifadəçilərə müəyyən məhdudiyyətlər tətbiq etmişdi. Lakin 2023-cü ilin əvvəlində məlum oldu ki, həmin məhdudiyyətlərin əksəriyyəti aradan qaldırılıb. Bu ilin mayında ABŞ Maliyyə Nazirliyi birjaya qarşı Rusiyaya sanksiyalardan yayınmaqda dəstək verməsi iddiası ilə məhkəmə işi başlatdığını açıqladı. Bundan sonra birja Rusiyadakı fəaliyyətini xeyli məhdudlaşdırdı, nəhayət, onun satışına qərar verdi.\nMusavat.com",
        "views": "581",
        "date": "28.09.2023 18:50",
        "link": "https://musavat.com/news/en-boyuk-kriptovalyuta-birjasi-rusiyadan-getdi-abs-in-tezyiqi-ile_1009655.html"
    },
    {
        "title": "Rusiya XİN Ermənistanı HƏDƏLƏDİ",
        "category": "Region",
        "content": "Ermənistanın Roma Statutunu ratifikasiya etməsi ikitərəfli münasibətlər üçün ən mənfi nəticələrə səbəb olacaq.\nBu barədə Rusiya Xarici İşlər Nazirliyindən bildirilib.\nNazirlikdən qeyd edilib ki, İrəvanın Roma Statutunu ratifikasiya etməsindən sonra Rusiya Prezidenti Vladimir Putinin Ermənistana səfərini təsəvvür etmək çətin olacaq.\nXatırladaq ki, Ermənistan parlamentinin Dövlət hüququ üzrə daimi komissiyası sentyabrın 28-də Beynəlxalq Cinayət Məhkəməsinin Roma Statutunu ratifikasiya edib.\nErmənistan parlamenti Roma statutunu təsdiqləyəcəyi təqdirdə, V.Putin Ermənistana gedərsə həbs olunmalıdır.\nKremlin sözçüsü Dmitri Peskov Ermənistan parlamentinin qərarını düşmənçilik kimi qiymətləndirib.//Report",
        "views": "1396",
        "date": "28.09.2023 18:49",
        "link": "https://musavat.com/news/rusiya-xin-ermenistani-hedeledi_1009643.html"
    },
    {
        "title": "Prokurorluq orqanlarına qulluğa qəbulla bağlı elan edilmiş imtahanın vaxtı açıqlanıb",
        "category": "Ölkə",
        "content": "Prokurorluq orqanlarına qulluğa qəbulla bağlı elan edilmiş müsabiqə üzrə test imtahanı oktyabrın 10-da keçiriləcək.\nMusavat.com xəbər verir ki, Baş Prokurorluq tərəfindən prokurorluq orqanlarında qulluğa qəbulla bağlı cari ildə elan edilmiş müsabiqə üzrə sənədləri qəbul edilmiş namizədlər üçün test imtahanı Dövlət İmtahan Mərkəzi ilə əlaqəli şəkildə 10 oktyabr 2023-cü il tarixdə saat 10:00-dan və 15:00-dan başlayaraq 3 saat müddətində Dövlət İmtahan Mərkəzinin Bakı şəhəri Nəsimi rayonu Abdulvahab Salamzadə küçəsi 28-də (8 Noyabr metrostansiyasının yanı, keçmiş Bakı Asiya Universitetinin binası) yerləşən inzibati binasında keçiriləcək.\nNamizədlərin nəzərinə çatdırılır ki, test imtahanı Dövlət İmtahan Mərkəzi tərəfindən qanunvericiliyə uyğun olaraq ödənişli keçiriləcəkdir. Ödəniş oktyabr ayının 3-də saat 09:00-dan etibarən oktyabrın 8-də saat 23:59-a qədər müddət ərzində Dövlət İmtahan Mərkəzinin rəsmi internet səhifəsinə (https://exidmet.dim.gov.az/elimt/ProkurorluqTest) daxil olaraq həyata keçirilməlidir.\nNamizədin həmin tarixdə imtahanda hansı saatda iştirak etməli olduğu barədə məlumat onun tərəfindən ödəniş həyata keçirilərkən təqdim ediləcək elektron bildirişdə göstəriləcək.\nMüsabiqədə iştirak edəcək namizədlər buraxılış rejiminin vaxtında həyata keçirilməsi üçün imtahana 1 saat əvvəl gəlməli və şəxsiyyət vəsiqəsinin əslini təqdim etməlidirlər.\nİmtahan kompüterlər vasitəsilə elektron qaydada keçiriləcək və imtahan bitdikdən sonra namizədə əldə etdiyi nəticə barədə arayış təqdim olunacaq.\nİmtahanın keçirilməsi qaydalarına dair məlumat “Yaddaş kitabçası”nda əks olunacaq. Namizədlərin “Yaddaş kitabçası” (yüklə) və test imtahanında kompüterdən istifadəyə dair Təlimatla (yüklə) tanış olmaları zəruridir.\nTest tapşırıqlarının hazırlanmasında istifadə edilmiş qanunların və digər normativ hüquqi aktların siyahısı 01 sentyabr 2023-cü il tarixdə Baş Prokurorluğun internet səhifəsində (www.genprosecutor.gov.az) yerləşdirilib.\nƏlavə məlumat almaq üçün 437-28-56, 361-00-78, 361-00-79, 361-00-80 nömrəli telefonlar vasitəsilə müraciət etmək olar.",
        "views": "226",
        "date": "28.09.2023 18:39",
        "link": "https://musavat.com/news/prokurorluq-orqanlarina-qulluga-qebulla-bagli-elan-edilmis-imtahanin-vaxti-aciqlanib_1009653.html"
    },
    {
        "title": "Mayk Pompeodan Fələstinlə bağlı ilginc AÇIQLAMA  ",
        "category": "Siyasət",
        "content": "“Fələstin Dövlətinin tanınması ilkin şərt olarsa, Səudiyyə Ərəbistanı ilə İsrail arasında sülh razılaşması “mümkünsüz” ola bilər”.\nMusavat.com xarici agentliklərə istinadən xəbər verir ki, bunu ABŞ-ın keçmiş dövlət katibi Mayk Pompeo deyib.\nXatırladaq ki, Pompeo ABŞ-ın keçmiş prezidenti Donald Trampın dövründə İsrail və Birləşmiş Ərəb Əmirlikləri, Mərakeş və Bəhreyn arasında münasibətləri normallaşdıran “İbrahim razılaşmaları”nın  əldə olunmasında iştirak edib.\nİsrailin “Jpost” dərgisinə verdiyi müsahibədə Pompeo Fələstini, terrorçuluğu dəstəkləyən, İrandan pul alan və vətəndaşlara israilliləri öldürmək üçün pul ödəyən dövlət kimi təqdim edib və ikidövlətli həllin mümkün olmayacağını söyləyib.\nMusavat.com",
        "views": "546",
        "date": "28.09.2023 18:36",
        "link": "https://musavat.com/news/mayk-pompeodan-felestinle-bagli-ilginc-aciqlama_1009639.html"
    },
    {
        "title": "Zəngilan Konqres Mərkəzi Kompleksinin açılışı olub - YENİLƏNİB\nFOTO",
        "category": "Ölkə",
        "content": "Azərbaycan Respublikasının Prezidenti İlham Əliyev sentyabrın 28-də Zəngilan Konqres Mərkəzi Kompleksinin açılışını edib.\nMusavat.com xəbər verir ki, dövlətimizin başçısına görülən işlərlə bağlı məlumat verilib.\nBildirildi ki, ərazisi 2,2 hektar olan Zəngilan Konqres Mərkəzi Kompleksi iki hissədən ibarətdir. Kompleksə daxil olan 600 yerlik korpusda ölkə və beynəlxalq əhəmiyyətli tədbirlərin keçirilməsi üçün müasir standartlara uyğun şərait yaradılıb. Digər korpusda isə kiçik həcmli müxtəlif çoxfunksiyalı tədbirlərin keçirilməsi üçün zal, mətbəx və VIP otaqlar mövcuddur.\nMəlumat verilib ki, Zəngilan Konqres Mərkəzi Kompleksi yerli və xarici mütəxəssislər cəlb olunmaqla altı ay ərzində inşa edilib. Kompleksin tikintisinin qısa müddətdə başa çatdırılması üçün üçnövbəli iş qrafiki tətbiq olunub. Şərqi Zəngəzur İqtisadi Rayonunda 1 saylı Bərpa, Tikinti və İdarəetmə Xidmətinin əməkdaşlarının da fəal iştirakı ilə tikinti işləri yüksək keyfiyyətdə və standartlara uyğun şəkildə aparılıb.\nKompleksin ərazisində yaşıllıq zonaları, yerüstü parklanma sahəsi mövcuddur. Mərkəzin binasının dam hissəsində günəş panelləri yerləşdirilib.\nGələcəkdə bu mərkəzdə ölkə və beynəlxalq əhəmiyyətli müxtəlif tədbirlərin keçirilməsi mümkün olacaq.\n***\n13:38\nAzərbaycan Respublikasının Prezidenti İlham Əliyev sentyabrın 28-də Zəngilan Konqres Mərkəzi Kompleksinin açılışını edib.\nMusavat.com xəbər verir ki, bu barədə Prezidentin Mətbuat Xidməti məlumat verib.",
        "views": "1127",
        "date": "28.09.2023 18:32",
        "link": "https://musavat.com/news/zengilan-konqres-merkezi-kompleksinin-acilisi-olub-yenilenib_1009559.html"
    },
    {
        "title": "Qarabağdan Ermənistana gedən mülki əhali fəryad edir: Bizə nə yemək verirlər, nə də su - VİDEO",
        "category": "Son xəbər",
        "content": "Qarabağı tərk edərək Ermənistana getmiş ermənilər öz soydaşları tərəfindən biganə və saymazyana münasibətə məruz qaldıqlarını bildirirlər. \nBu iddianı təsdiq edən görüntülər Qarabağın keçmiş sakinləri tərəfindən sosial şəbəkələrdə yayılıb. \n“Bizə nə yemək, nə də su verirlər, sadəcə ad və soyadımızı qeydiyyata alırlar, vəssalam”, - deyə Ermənistana yeni qədəm qoymuş şəxs vurğulayıb.\nXatırladaq ki, Azərbaycan rəsmi səviyyədə bəyan edib ki, Azərbaycan vətəndaşlığını qəbul edən və xalqımızla dinc yanaşı yaşamağı seçən ermənilərin reinteqrasiyası və təhlükəsiz yaşaması üçün hər cür şərait yaradılacaq. \n ",
        "views": "2402",
        "date": "28.09.2023 18:26",
        "link": "https://musavat.com/news/qarabagdan-ermenistana-geden-mulki-ehali-feryad-edir-bize-ne-yemek-verirler-ne-de-su-video_1009633.html"
    },
    {
        "title": "“Ermənistan çox yaxşı bilir ki…”-Peskovdan maraqlı açıqlama",
        "category": "Siyasət",
        "content": "  “Roma statutunun qərarlarını başa düşmək çətindir”.\n\nMusavat.com erməni mediasına istinadən bildirir ki, bunu Rusiya prezidentinin mətbuat katibi Dmitri Peskov Ermənistanın Rusiyaya Roma nizamnaməsi məsələsi ilə bağlı saziş bağlamaq təklifini şərh edərkən deyib.\nBundan əvvəl Ermənistanın İrəvanın Roma Statutunu ratifikasiyası ilə bağlı vəziyyəti hüquqi yolla həll etmək üçün Rusiyanı ikitərəfli saziş imzalamağa dəvət etdiyi bildirilirdi.\n\"Ermənistan çox yaxşı bilir ki, biz Roma Statutunun tərəfi deyilik və Ermənistan bu nizamnamə əsasında qəbul edilən tamamilə çətin qərardan yaxşı xəbərdardır. Biz bilirik ki, bu, İrəvanda çox yaxşı məlumdur\", - Peskov jurnalistlərə bildirib.\nMoskvanın yurisdiksiyasını tanımadığı Beynəlxalq Cinayət Məhkəməsinin məhkəməyəqədərki palatası mart ayında Rusiya prezidenti Vladimir Putin və uşaq ombudsmanı Mariya Lvova-Belovanın həbsinə order verib.\nPeskov qeyd edib ki, Ermənistanın Roma Statutunu ratifikasiya etmək planları “alqışladığımız bir şey deyil”.\nO həmçinin qeyd edib ki, Ermənistanın Roma Nizamnaməsinin ratifikasiyası ilə bağlı Rusiya Federasiyası ilə İrəvanın razılaşma təklifinin təfərrüatları yoxdur. O qeyd edib ki, Ermənistanın bu nizamnamənin qəbul edilməsinin zəruriliyi ilə bağlı müəyyən arqumenti var.\n\"Ancaq bu halda, ikitərəfli razılaşma üçün bu təklifin təfərrüatları məndə yoxdur\", deyən Peskov əlavə edib ki, əgər Ermənistan beynəlxalq öhdəliklər götürürsə, burada onun üstünlük hesab etdiyi şeylərə baxmaq lazımdır.\nXatırladaq ki, Ermənistanın baş naziri Nikol Paşinyan KTMT və Ermənistan-Rusiya tərəfdaşlığının sənədləri ölkənin təhlükəsizliyini təmin etmək üçün kifayət etmədiyi üçün İrəvanın BCM-nin Roma Əsasnaməsini ratifikasiya etmək qərarına gəldiyini bildirib.\nMusavat.com",
        "views": "1270",
        "date": "28.09.2023 18:25",
        "link": "https://musavat.com/news/ermenistan-cox-yaxsi-bilir-ki-peskovdan-maraqli-aciqlama_1009652.html"
    },
    {
        "title": "\"WhatsApp\" daha maraqlı olacaq - FOTO",
        "category": "Dünya",
        "content": "\"Meta\" hər il müntəzəm olaraq keçirdiyi \"Connect\" konfransında süni intellekt xüsusiyyətinin \"WhatsApp\"-da da aktiv ediləcəyini açıqlayıb. \nMusavat.com olay-a istinadən bildirir ki, süni intellekt köməkçilərinin gündəlik həyatımızda çox mühüm rol oynayacağına inanan \"Meta\" şirkətinin baş direktoru Mark Zukerberq \"WhatsApp\" üçün yeni süni intellekt xüsusiyyətləri barədə geniş məlumat verib. \nAI stikerləri: İndi siz söhbətinizə mükəmməl uyğunlaşacaq düşüncə və ya ideyanı təmsil edən fərdi stiker yarada bilərsiniz.\nSüni intellekt söhbətləri: \"Meta\"-nın süni intellekti sayəsində stədiyiniz mövzu haqqında daha çox öyrənmək və ya qrup söhbətinizdə müzakirəyə son qoymaq üçün suallar verə, hətta \"Meta\" tərəfindən yaradılmış onlarla personajdan maraqlı cavablar ala, hər birinin fərqli perspektivlərini öyrənə bilərsiniz. \nFotoreal şəkil yaradılması: Süni intellektlər sizə \"/imagine\" əmrini yazmaqla ideyanı, yeri və ya şəxsi təmsil edən şəkillər yaratmağa imkan verir.",
        "views": "5176",
        "date": "28.09.2023 18:14",
        "link": "https://musavat.com/news/whatsapp-daha-maraqli-olacaq-foto_1009632.html"
    },
    {
        "title": "Prezident Zəngilanın Alıbəyli kəndinin təməlini qoyub - YENİLƏNİB",
        "category": "Qarabağ xəbərləri",
        "content": "Azərbaycan Respublikasının Prezidenti İlham Əliyev sentyabrın 28-də Zəngilan rayonunda olub.\nMusavat.com xəbər verir ki, dövlət başçısı Alıbəyli kəndinin təməlini qoyub.\nŞərqi Zəngəzur iqtisadi rayonuna daxil olan Cəbrayıl, Qubadlı və Zəngilan rayonlarında Azərbaycan Respublikası Prezidentinin xüsusi nümayəndəsi Vahid Hacıyev dövlətimizin başçısına Alıbəyli kəndi barədə məlumat verib.\nAlıbəyli kəndi Həkəri çayının sahilində, Bərgüşad silsiləsinin ətəyində, Horadiz-Cəbrayıl-Zəngilan-Ağbənd yolunun üzərində yerləşir. İşğaldan azad olunmuş ərazilərin ümumi planına əsasən, Alıbəyli kəndi Birinci Alıbəyli, İkinci Alıbəyli, Sarıl və Xumarlı kəndləri ilə birlikdə layihələndirilir. Kəndin mövcud məskunlaşma ərazisi 103,5 hektar sahəni əhatə edir. Layihələndirilən ərazinin sahəsi isə 170,3 hektardır.\nBildirilib ki, Alıbəyli kəndində 2568 sakin üçün 498 fərdi evdən və 144 mənzildən ibarət 2-3 mərtəbəli bloklaşdırılmış evlərin layihələndirilməsi nəzərdə tutulur. Birinci mərhələdə 772 sakin üçün 197 fərdi evin layihələndirilməsi və tikilməsi planlaşdırılır.\nKənddə inzibati bina, klub icma mərkəzi və qonaq evi, idman sağlamlıq mərkəzi, məktəb binası, bazar kompleksi, mərasim zalı, iaşə obyektləri və digər müəssisələr olacaq.\nQeyd olunub ki, Alıbəyli kəndində əhali üçün tələbata uyğun ümumilikdə 462 şagird yerlik iki tam orta məktəb binasının tikintisi planlaşdırılır. Birinci mərhələdə 143 şagird yerlik məktəb binası inşa olunacaq. Üçmərtəbəli məktəbin ərazisində həm şagirdlər, həm də əhali üçün qaçış zolağı olan geniş idman meydançasının yaradılması nəzərdə tutulur.\nKənddə məskunlaşacaq əhali üçün ümumilikdə 160 yerlik iki uşaq bağçası da inşa olunacaq.\nƏhalinin resurslardan istifadəsini əlçatan etmək məqsədilə geniş istifadə olunan qeyri-yaşayış obyektləri bir neçə mövqedə yerləşdirilib.\nSonra Alıbəyli kəndinin inkişaf planı barədə videoçarx nümayiş etdirilib.\nPrezident İlham Əliyev Alıbəyli kəndinin təməlini qoyub.\n***\n13:01\nAzərbaycan Respublikasının Prezidenti İlham Əliyev sentyabrın 28-də Zəngilan rayonunda olub.\nMusavat.com xəbər verir ki, dövlətimizin başçısı Alıbəyli kəndinin təməlini qoyub.",
        "views": "650",
        "date": "28.09.2023 18:03",
        "link": "https://musavat.com/news/prezident-zengilanin-alibeyli-kendinin-temelini-qoyub-yenilenib_1009547.html"
    },
    {
        "title": "Xruşşovun köç qərarı – 59 il öncə gerçəkləşməyən planı bu gün ermənilər “könüllü” icra edir",
        "category": "Yaxın tarix",
        "content": "  Sovet dövründə Kremlin birincilərinin müttəfiq respublikalara səfəri maraqlı hadisələrlə yadda qalıb. Məhz bu səfərlər zamanı müttəfiq respublikalarda ayrı-ayrı sahələr üzrə bir çox məsələlər öz müsbət həllini tapıb, belə səfərlərdə baş katiblər daha “mehriban” görünüblər. Elə 1960-cı ildə Nikita Xruşşovun sovet Azərbaycanının 40 illik yubileyi münasibətilə respublikaya səfəri çərçivəsində də maraqlı məqamlar az olmayıb.\nSovet liderini Bakıda hərarətlə qarşılayıblar. Onun respublika stadionundakı alovlu çıxışı sürəkli alqışlarla  müşayiət olunub. Stadionda SSRİ rəhbərinə Azərbaycanın milli baş geyimi olan papaq hədiyyə edilib. Xruşşov dərhal şlyapasını çıxardaraq papağı başına qoyub, şlyapasıyla isə görüşə toplaşanları salamlayıb.\nXruşşovun Azərbaycana səfəri ilə Bakı metropoliteninin tikintisinin yeni mərhələsi başlanıb. Məlum olduğu kimi, Moskva və Leninqrad şəhərlərində metropoliten tikintisindən sonra 1932-ci ildə Bakı şəhərinin inkişafının Baş Planının ilkin variantlarında metropolitenin tikintisi qərara alınıb. Qərarın icrası uzun illər yalnız sənəd üzərində qalıb. Təbii ki, sovet-alman müharibəsi illərində də bu haqda düşünülməyib. Nəhayət, 1951-ci ildə çox kiçik templə metronun tikintisinə başlanılıb. Ancaq qısa bir müddətdən sonra, 1953-cü ildə vəsaitin çatışmazlığı ucbatından tikinti işləri dayandırılıb. Məhz Xruşşovun Bakı səfəri zamanı bu məsələ öz həllini tapıb, tikinti işləri davam etdirilməyə başlayıb.\nSovet liderinin Azərbaycana səfəri zamanı dənizdə neftçıxarma sahəsində olan bir çox problemlər də həllini tapıb. O, Neft Daşlarında olarkən bu şəhəri möcüzə adlandırıb. Məhz onun göstərişi ilə Neft Daşlarında yeni binalar inşa edilməyə başlanıb, burada işləyənlərin ərzaq və məişət əşyaları ilə yüksək təminatı öz müsbət həllini tapıb, yeni texnikalar və texniki avadanlıqlara təchizat məsələləri kimi problemlər həll olunub.\nÜmumilikdə Xruşşovun Azərbaycana səfəri olduqca məhsuldar keçib, görüşlərdə Azərbaycan üçün vacib olan bir çox məsələlər müzakirə olunaraq müsbət həllini tapıb. O cümlədən büdcədən respublikaya əlavə vəsait ayrılması məsələsində də Xruşşov səxavətini əsirgəməyib.\nHəmin dövrdə Dağlıq Qarabağın Ermənistana verilməsi məsələsini ermənilər növbəti dəfə gündəmə çıxarıblar. Dağlıq Qarabağda yaşayan ermənilərin çoxsaylı təklif məktublarının Kremlə göndərilməsi xüsusi şəkildə təşkil olunub. Ermənilər ümid ediblər ki, Xruşşovun hakimiyyəti dövründə öz məkrli planlarını həyata keçirə biləcəklər. Hətta onlar elə düşünüblər ki, sovet Ermənistanının 40 illiyi münasibətilə Xruşşov İrəvana təşrif buyuranda Dağlıq Qarabağı onlara hədiyyə edəcək.\nBu düşüncədə olan erməni millətçiləri ilk növbədə Mikoyanın Kremldəki mövqelərinə arxayın olublar. Xüsusilə də Mikoyanla Xruşşovun arasında olan xoş münasibətlər onlara bu qənaətdə olmağa əsas verib. Mikoyan Dağlıq Qarabağla bağlı bir neçə dəfə öz təklifini Xruşşova versə də, bu təkliflər öz müsbət həllini tapmayıb və 1960-cı ildə sovet Ermənistanının 40 illik yubileyində Xruşşov öz Ermənistan səfərini təxirə salıb. Amma ruhdan düşməyən ermənilər yersiz torpaq iddialarından əl çəkməyiblər.\nMikoyan Xruşşovla qeyri-rəsmi görüşlərində ona tez-tez Krımın tarixini, 1954-cü ildə Krım Muxtar Respublikasının Rusiyanın tərkibindən çıxarılıb Ukraynaya verilməsini xatırladıb, belə bir variantın Dağlıq Qarabağ Muxtar vilayətinə tətbiq edilməsini məqbul sayıb. Aralarında dostluq münasibəti olmasına baxmayaraq, Mikoayanın Qarabağ sərsəmləməsi Xruşşovu təngə gətirib.\nNəhayət, 1964-cü ilin yanvar ayında Xruşşov Mikoyanın layiqli cavabını verib:\n“Mən bu gün hazıram ki, Dağlıq Qarabağda yaşayan erməniləri Ermənistana bir sutka ərzində köçürmək üçün ora on iki min hərbi yük maşını göndərim. Məni buna məcbur etməyin...”\nBununla da Xruşşov Dağlıq Qarabağın Ermənistanın tabeliyinə verilməsi məsələsinə birdəfəlik münasibətini bildirib.\nMaraqlı məqamlardan biri odur ki, Xruşşov ermənilərin köçürülməsi üçün lazım olan yük maşınlarının sayını konkret ifadə edib. Bu rəqəmin dəqiqliyi deməyə əsas verir ki, sovet lideri Mikoyanla son söhbətindən əvvəl ermənilərin Qarabağdan köçürülməsi haqqında düşünüb və hətta bununla bağlı köç üçün nə qədər yük maşınının lazım olduğunu da aydınlaşdırıb.\nSözsüz ki, həmin dövrdə ermənilərin Qarabağdan köçürülməsi məsələsi yenə də Mikoyanın canfəşanlığı hesabına baş tutmayıb. Amma hər şeyin bir geci-tezi, zamana, tarixə ehtiyacı var. Həmin tarix yetişib, 59 il öncə Xruşşovun Qarabağdan erməniləri çıxarmaq planını bu gün ermənilər “könüllü” icra edirlər. Başqa necə ola bilərdi ki? Qonaq özünü qonaq kimi aparmayanda, ona qapını göstərirlər – Laçın dəhlizindəki qapını...\nİlham Cəmiloğlu, Musavat.com",
        "views": "3036",
        "date": "28.09.2023 18:02",
        "link": "https://musavat.com/news/xrussovun-koc-qerari-59-il-once-gerceklesmeyen-plani-bu-gun-ermeniler-konullu-icra-edir_1009650.html"
    },
    {
        "title": "Alimpaşa Məmmədov “cənnətdən” çıxmaq istəmir - 3 ilə yaxındır...",
        "category": "Ölkə",
        "content": "Şəmkirin keçmiş icra başçısı Alimpaşa Məmmədovun cinayət işi üzrə məhkəmə istintaqı başa çatıb.\n“Trend” xəbər verir ki, Gəncə Ağır Cinayətlər Məhkəməsində keçirilən iclasda prokuror ittiham nitqi ilə çıxış edib.\nProkuror Alimpaşa Məmmədovun vəzifə səlahiyyətlərindən istifadə etməkdə, xüsusilə külli miqdarda mənimsəmədə, rüşvət almaqda və cinayət yolu ilə əldə edilmiş pul vəsaitlərini leqallaşdırmaqda təqsirli bilinərək 13 il müddətinə azadlıqdan məhrum edilməsini tələb edib.\nSabiq icra başçısı təyin olunacaq cəzanı ümumi rejimli cəzaçəkmə müəssisəsində çəkməlidir. Vəkillər müdafiə çıxışına hazırlaşmaq üçün oktyabrın 3-ə kimi vaxt verilib.\nQeyd edək ki, Alimpaşa Məmmədov Dövlət Təhlükəsizliyi Xidməti (DTX) tərəfindən həbs edilib. Ona qarşı Cinayət Məcəlləsinin 308.2 (vəzifə səlahiyyətlərindən sui-istifadə), 179.4 (xüsusilə külli miqdarda mənimsəmə), 193-1.3.2 (cinayət yolu ilə əldə edilmiş pul vəsaitlərini leqallaşdırma), 311.3.2 və 311.3.3-cü (təkrar, külli miqdarda rüşvət alma) maddələri ilə ittiham irəli sürülüb. Alimpaşa Məmmədov məhkəmədə özünü təqsirli bildiyini deyib. Belə görünür ki, hökmdən şikayət vermək müddəti də daxil olmaqla Alimpaşa Məmmədov hələ ən azı daha 6 ay təcridxanada qalacaq.\n“Bakı” Hüquq Şirkətiinin rəhbəri Natiq Ələsgərov Musavat.com-a deyib ki Bakı İstintaq Təcridxanası saxlama şəraitinə görə cəzaçəkmə yerlərindən fərqlənir. Bu səbəbdən də həbsdə olan icra başçıları bacardıqca orada çox qalmağa səy göstərirlər:\n“İcra başçıları vəzifədə olduğu müddətcə çoxlu pul yığdıqlarına görə həbsdə elə də çətin durumda qalmır. İstintaq təcridxanalarında bu adamların günü ümumiyyətlə, xoş keçir. Bakı İstintaq Təcridxanası bu adamlar üçün kef-damaq yeridir. Ona görə də “zon”a getməyə o qədər də həvəs göstərmirlər”.\nNatiq Ələsgərov bildirib ki, cəzaçəkmə müəssislələrində bütün kateqoriyalara aid dustaqlar var və başçılar da onlarla təmasda olmaq məcburiyyətində qalırlar: “Məhkumlar var ki, olduqca imkansızdırlar və vəzifədə olmuş dustaqlar da məcbur qalıb onlara pul xərcləməli olurlar.\nTəcridxanada isə pullarını verib keflərini edirlər. Penitensiar Xidmətin rəisi dəyişəndən sonra “zon”larda durum yaxşılığa doğru dəyişmək üzrədir. Məhkumlara normal qida verilməyə başlanıb, sanitar qovşaqların sayı artırılır, “barak”lar təmir olunur. Ən müxtəlif mənbələrdən bu haqda xəbərlər gəlir. Ümid edirik ki, proses tam şəkildə gerçəkləşəcək”.\nNatiq Ələsgərov bildirib ki, başçılar təcridxanadan cəzaçəkmə müəssisəsinə köçürüləndən sonra da vəziyyətləri o qədər də pis olmur:\n“Vəzifədən dustaqxanaya gələnlərin sevimli yerlərindən biri də məhkumların müalicə müəssisidir. Onlar çalışırlar ki, ora düşsünlər. Orada şərait təcridxanadan da yaxşıdır. Qulluqçuya qədər tuta bilirlər”.\n“World Prison Brief” təşkilatı dünya ölkələrində məhbus sayı ilə bağlı reytinq dərc edib. Həmin reytinqə görə, Azərbaycanda məhbusların sayı artıb. 211 ölkə və suveren ərazi yer alan reytinqdə Azərbaycan 21 253 məhbus sayı ilə 67-ci pillədə qərarlaşıb. Avropa Şurası quruma üzv ölkələrdə məhbusların sayı və durumuyla bağlı bu ilin aprelində dərc etdiyi illik hesabatında Azərbaycanda toplam 21 min 12 məhbusun cəzasını çəkdiyini qeyd etmişdi və əhalinin hər 100 min nəfərinə 208.7 məhbus düşürdü. Hüquq müdafiəçilərinin məlumatına görə, Azərbaycanda türmələrin tutumu 25 501 nəfər təşkil edir. Onlar bildirirlər ki, 17 il ərzində məhbusların sayı 17 845 nəfərdən 21 253 nəfərə qədər artıb.\n2017-ci ildə prezident İlham Əliyev penitensiar sahədə fəaliyyətin təkmilləşdirilməsi, cəza siyasətinin humanistləşdirilməsi və cəmiyyətdən təcridetmə ilə əlaqədar olmayan alternativ cəza və prosessual məcburiyyət tədbirlərinin tətbiqinin genişləndirilməsi barədə sərəncam imzalayıb. Rəsmi məlumata görə, bu günə qədər sərəncam 8 min məhkuma şamil olunub, 2 min 500 nəfər məhkum azadlığa qovuşub.\nE.MƏMMƏDƏLİYEV,\nMusavat.com",
        "views": "940",
        "date": "28.09.2023 18:02",
        "link": "https://musavat.com/news/alimpasa-memmedov-cennetden-cixmaq-istemir-3-ile-yaxindir_1009649.html"
    },
    {
        "title": "Bakıda 43 yaşlı kişi küçədə qadınla tanış oldu, oteldə onu... – Şok təfərrüat",
        "category": "Kriminal",
        "content": "Bakının Binəqədi rayonunda 1980-ci il təvəllüdlü Saleh yüngül həyat tərzi keçirən qadın – Elnarəyə (adlar şərti verilib – red.) xəsarət yetirib.\nTeleqraf.com-un əldə etdiyi məlumata görə, hadisə ötən il dekabrın 28-də baş verib. Saleh həmin gün gecə saat 2 radələrində Xırdalan dairəsinin yaxınlığında yerləşən “Darvaza” otelin 11 saylı otağında Elnarə ilə cinsi əlaqədə olub.\nDaha sonra Elnarə ilə zarafat edib. Bu, onun etirazına səbəb olub. Onların arasında mübahisə yaranıb. Saleh əli ilə Elnarəni vuraraq, ona müxtəlif dərəcəli bədən xəsarətləri yetirib.\nİstintaq orqanı tərəfindən Salehin barəsində Cinayət Məcəlləsinin 128-ci (qəsdən sağlamlığa xəsarət yetirmə) maddəsi ilə ittiham elan edilib.\nCinayət işi üzrə təqsirləndirilən şəxs qismində ifadə verən Saleh elan olunmuş ittiham üzrə özünü təqsirli bilib. O bildirib ki, Bakı şəhərində günəmuzd fəhlə işləyib: “Sonuncu dəfə Novxanı qəsəbəsində yerləşən bağ evlərindən birində fəhlə işləmişən. Dekabrın 27-də təxminən saat 21 radələrində Novxanı qəsəbəsində yerləşən bağ evindən çıxdım və yeni il bayramı münasibəti ilə yaşadığım Qobustan rayonuna getməyi qərara aldım.\nNovxanı qəsəbəsindən çıxdıqdan sonra yaxınlıqda yerləşən mağazadan iki ədəd pivə alaraq içdim və marşrut avtobusuna əyləşərək “Xırdalanın dairəsi” deyilən yerdə marşrutdan düşdüm. Ordan yolu keçərək yaşadığı Qobustan rayonuna gedəcəkdim. Bu zaman əvvəllər tanımadığım və adını bilmədiyim bir nəfər yüngül həyat tərzi keçirən qadınla rastlaşdım. Ona yaxınlaşaraq tanış olmaq istədiyimi bildirdim. Qadın mənə etiraz etmədi. Biz tanış olduqdan sonra həmin qadının yüngül həyat tərzi keçirdiyini anladım”.\nTəqsirləndirilən şəxs deyib ki, həmin qadınla cinsi əlaqədə olmaq istədiyini bildirib: “Qadın da mənimlə razılaşdı. Bunun müqabilində məndən 50 manat istədi. Mən də həmin qadının istəyi ilə razılaşdım. Biz birlikdə ilk öncə yaxınlıqda yerləşən mağazaya getdik. Qadına siqaret və şokolad aldım. Daha sonra birlikdə yaxınlıqda yerləşən “Darvaza” adlı otelə getdik. Boş otaqlardan birini sifariş verdim və həmin otağa daxil olduq. Otağa daxil olduğumuz zaman, yəni dekabrın 28-də gecə saat 2 radələrində çay və pivə sifariş verdim Biz bir dəfə cinsi əlaqədə olduq”.\nSaleh qeyd edib ki, qadınla zarafat etməyə başlayıb: “Lakin qadın zarafatlarımı qəbul etmədi və zarafat etməməyi bildirdi. Spirtli içkinin təsiri altında olduğum üçün yumruqla həmin qadının sifət nahiyəsindən vurdum. Təxminən saat 7 radələrində həmin otağı və oteli tərk edərək yaşadığım rayona getdim”.\nİş üzrə zərərçəkmiş Elnarənin sözlərinə görə, təxminən 5-6 ildir maddi vəziyyəti ilə əlaqədar olaraq müxtəlif kişilərlə pul müqabilində görüşür və cinsi əlaqədə olmaqla pul qazanır: “Dekbarın 27-də təxminən saat 22 radələrində “Xırdalanın dairəsi” deyilən yerdə dayanmışdım. Bir kişi mənə yaxınlaşaraq tanış olmaq istədiyini bildirdi. Kişi ilə razılaşdım.\nMəndən bunun müqabilində nə qədər pul istədiyimi soruşdu. Bir neçə saat onunla keçirmək və cinsi əlaqədə olmaq müqabilində 50 manat istədim. Birlikdə ilk öncə mağazaya getdik. Daha sonra yaxınlıqda yerləşən “Darvaza” adlı otelə yollandıq. Otaqların birində bir dəfə cinsi əlaqədə olduq.\nHəmin kişi mənimlə kobud davrandığı üçün ona etiraz etdim. Həmin şəxs məni yumruqla sifət nahiyəmdən vuraraq xəsarət yetirdi. Bir qədər sakitləşdikdən sonra getdi. Mən də onun ardınca otaqdan çıxaraq yaşadığım evə getdim”.\nBu cinayət işinə Binəqədi rayon Məhkəməsində baxılıb.\nMəhkəmənin hökmü ilə Saleh 6 ay müddətə azadlıqdan məhrum etmə cəzasına məhkum edilib.",
        "views": "2014",
        "date": "28.09.2023 17:50",
        "link": "https://musavat.com/news/bakida-43-yasli-kisi-kucede-qadinla-tanis-oldu-otelde-onu-sok-teferruat_1009582.html"
    },
    {
        "title": "Rusiyalı jurnalist Vardanyandan yazdı: \"Rubenin həbsində onun əli ola bilər...\"  ",
        "category": "Siyasət",
        "content": "    Rusiyalı jurnalist, TNT kanalının rəhbəri Tina Kandelaki Ruben Vardanyan barədə paylaşım edib.\nMusavat.com xəbər verir ki, o şəxsi bloqunda yazıb:\n\"Dostlar, söz verdiyim kimi əziz dostum Ruben Vardanyanla bağlı mövzunu davam etdirirəm. Bu, məni getdikcə daha çox narahat edir. Azərbaycan məhkəməsi Rubeni 4 ay müddətinə həbs edib.\nHələlik o, yalnız terrorizmi maliyyələşdirməkdə ittiham olunur, lakin aydındır ki, əlavə ittihamların olacağı istisna deyil”.\nT.Kandelaki yazıb ki, Ruben təkcə erməni xalqının gücünün simvolu deyil, o, uzun müddət ərzində Qafqazda Rusiya siyasətinin sütunlarından biri olub:\n\n\"Paşinyan və ona sadiq olan xüsusi xidmət orqanlarının bir hissəsi Rubenin həbsində fəal rol oynasalar, təəccüblənmərəm. Paşinyan Ermənistanın bir hissəsini Azərbaycana bağışlayıb. İstədiyiniz kimi adlandıra bilərsiniz-\"hesabı bağladı\", imtina etdi. Mənim üçün isə bu, xəyanətdir. Qorumadı, kömək etmədi, heç cəhd də etmədi, satdı.\nİndi Ermənistanın başına nə gələcək? Qarabağı təslim etdi, xalqı təslim etməyə başladı, sonra inancınımı təslim edəcək? \n  Nigar HƏSƏNLİ,\nMusavat.com",
        "views": "1968",
        "date": "28.09.2023 17:46",
        "link": "https://musavat.com/news/rusiyali-jurnalist-vardanyandan-yazdi-rubenin-hebsinde-onun-eli-ola-biler_1009648.html"
    },
    {
        "title": "İlham Əliyev “Azərişıq” ASC-nin Cəbrayıl Rəqəmsal İdarəetmə Mərkəzinin açılışını edib - YENİLƏNİB",
        "category": "Qarabağ xəbərləri",
        "content": "Azərbaycan Respublikasının Prezidenti İlham Əliyev sentyabrın 28-də “Azərişıq” Açıq Səhmdar Cəmiyyətinin Cəbrayıl Rəqəmsal İdarəetmə Mərkəzinin açılışını edib.\nMusavat.com xəbər verir ki, “Azərişıq” Açıq Səhmdar Cəmiyyətinin sədri Vüqar Əhmədov dövlət başçısına görülən işlər barədə məlumat verib.\nQeyd edək ki, ölkəmizin elektroenergetika sektorunda texnoloji innovasiyaların tətbiqi və infrastrukturun rəqəmsal transformasiyasının sürətləndirilməsi istiqamətində Cəbrayıl şəhərində Prezidenti İlham Əliyev tərəfindən 2022-ci il oktyabrın 19-da təməli qoyulan “Azərişıq” ASC-nin Rəqəmsal İdarəetmə Mərkəzi yüksək səviyyədə inşa olunub.\nBildirilib ki, Rəqəmsal İdarəetmə Mərkəzi 110/35/10 kilovoltluq “Cəbrayıl” yarımstansiyasından qidalanır. Mərkəz Cəbrayıl şəhərinin elektrik enerjisinə tələbatının bir hissəsini təmin etməklə yanaşı, tikintisi nəzərdə tutulan digər güc mərkəzlərinin rəqəmsal platforma üzərindən idarəetməsini həyata keçirməyə imkan verəcək. Rəqəmsal İdarəetmə Mərkəzində tətbiq olunacaq müasir dispetçer idarəetmə sistemi elektrik enerjisinin real vaxt rejimində istehlakçıya çatdırılmasında abonent məmnunluğunu təmin edəcək. Rəqəmsal İdarəetmə Mərkəzi şəhərin müxtəlif təyinatlı infrastrukturunun elektrik enerjisinə olan tələbatını ödəməklə yanaşı, təchizat sxeminə daxil olan şəbəkələrin real vaxt rejimində və rəqəmsal formatda idarə edilməsinə imkan yaradacaq. Müasir tipli Mərkəz vasitəsilə ətraf ərazilərin də elektrik təchizatının etibarlılığı və dayanıqlılığına nəzarət təmin ediləcək. Rəqəmsal Elektrik Şəbəkələrinin İdarəolunması Mərkəzinin yaradılması elektrik enerjisinin paylanması prosesinə fasiləsiz nəzarətin təmin edilməsinə, enerji səmərəliliyinə, elektrik enerjisinin fasiləsizliyinə və keyfiyyətinin artırılmasına zəmin yaradacaq. Eyni zamanda, burada mühəndis–texniki heyətin effektiv işini təmin edən müasir avadanlıqlarla təchiz edilmiş iş otaqları, vətəndaş qəbulu üçün bütün şərait nəzərdə tutulub.\nPrezident İlham Əliyev “Azərişıq” ASC-nin Cəbrayıl Rəqəmsal İdarəetmə Mərkəzini işə salıb.\nMəlumat verilib ki, 35/0,4 kilovoltluq “Cəbrayıl şəhər” yarımstansiyası qovşaq yarımstansiyası olmaqla 110/35/10 kilovoltluq “Cəbrayıl” yarımstansiyası, Zəngilan, Qubadlı rayonları və Hadrut qəsəbəsi ilə əlaqələndirilməklə 35 kV-luq dairəvi elektrik təchizat sxeminə daxil olacaq.\nCəbrayıl Rəqəmsal İdarəetmə Mərkəzinin dispetçer idarəetmə sistemi həm mərkəzləşdirilmiş, həm də müstəqil funksional rejimlərdə istismar imkanına malikdir. Binanın dam örtüyündə yaradılan “yaşıl enerji” mənbəyinin şəbəkəyə inteqrasiyası həyata keçirilib.\n***\n13:04\nAzərbaycan Respublikasının Prezidenti İlham Əliyev sentyabrın 28-də “Azərişıq” Açıq Səhmdar Cəmiyyətinin Cəbrayıl Rəqəmsal İdarəetmə Mərkəzinin açılışını edib.\nBu barədə Musavat.com-a Prezidentin Mətbuat xidmətindən məlumat verilib.",
        "views": "408",
        "date": "28.09.2023 17:45",
        "link": "https://musavat.com/news/ilham-eliyev-azerisiq-asc-nin-cebrayil-reqemsal-idareetme-merkezinin-acilisini-edib-yenilenib_1009549.html"
    },
    {
        "title": "Selçuk Bayraktar: “Xocalı faciəsi ürəyimizdə yara kimi qalmışdı”",
        "category": "Region",
        "content": "“Azərbaycanın öz torpaqlarında həyata keçirdiyi 44 günlük müharibə və antiterror tədbirləri tamamilə haqlıdır”.\nBu sözləri “Baykar” şirkətinin texniki direktoru Selçuk Bayraktar “TV 100” kanalının efirində deyib.\nO qeyd edib ki, Azərbaycan öz torpaqlarında əməliyyat keçirib və 44 gün davam edən müharibə bütün cəhətləri ilə dünyada məşhurdur.\n“Uşaq ikən baş verən Xocalı faciəsi və heç nə edə bilməmək ürəyimizdə yara kimi qalmışdı. Rəbbim nəsib etdi, silahlarımız torpaqlarımızın geri alınmasında mühüm rol oynadı. Biz də bunu Vətənə borcumuz kimi etdik. Kanada Türkiyə PUA-larının müharibədə istifadəsinə qarşı çıxmışdı. Təəssüf ki, Kanadanın bu reaksiyasına Türkiyə daxilində də sevinənlər var idi. Amma sevinmək əbəsdir. PUA-lar yenə də hədəfləri məhv edəcək”, - deyə Bayraktar bildirib.//Oxu.az",
        "views": "252",
        "date": "28.09.2023 17:37",
        "link": "https://musavat.com/news/selcuk-bayraktar-xocali-faciesi-ureyimizde-yara-kimi-qalmisdi_1009627.html"
    },
    {
        "title": "Estoniya Avropa İttifaqının Rusiyaya qarşı 12-ci sanksiya paketini dəstəklədi  ",
        "category": "Dünya",
        "content": "  Estoniya hökuməti Rusiyaya qarşı tam ticarət embarqosu təklifinə “hə” deyib.\n\nMusavat.com xəbər verir ki, bu barədə ölkənin xarici işlər naziri Marqus Tsaxna \"X\" hesabında (keçmiş Twitter) yazıb:\n\n“Bu gün Estoniya hökuməti Rusiyaya qarşı tam ticarət embarqosunu vurğulamaqla 12-ci sanksiya paketi təklifini dəstəklədi. Təklifə həmçinin artıq sanksiyalara məruz qalan malların tranzitinin qarşısının alınması da daxildir\" .\nQeyd edək ki, “Bloomberg” daha əvvəl öz mənbələrinə istinadən xəbər vermişdi ki, Avropa İttifaqı Rusiyaya qarşı 12-ci sanksiyalar paketinin müzakirəsinə başlamağa hazırdır və onu oktyabrın birinci yarısında təqdim edə bilər.\n\nMəlumata görə, paketdə Rusiyadan almaz, maye qaz idxalına embarqo qoyulması, həmçinin İT sektoruna məhdudiyyət tətbiq olunması təklifləri var.\nMusavat.com",
        "views": "141",
        "date": "28.09.2023 17:28",
        "link": "https://musavat.com/news/estoniya-avropa-ittifaqinin-rusiyaya-qarsi-12-ci-sanksiya-paketini-destekledi_1009642.html"
    },
    {
        "title": "Kremldən və Sərkisyandan separatçı rejimlə bağlı SON DƏQİQƏ açıqlamaları - “Ana Xəbər”də...",
        "category": "Son xəbər",
        "content": "Nikoldan hökumətə sensasion tapşırıq\nQarabağı tərk edənlərin sayı 70 mini ötdü\nİrəvan Moskvaya saziş imzalamağı təklif edib\nXİN köçən ermənilərlə bağlı açıqlama yaydı\nVardanyan Rusiyadan buna görə imtina etmişdi\nKeçmiş xunta başçısı bu şəhərdə gizlənir\nYevlaxda növbəti görüş gözlənilir\nRəsmi Bakı erməni sakinləri getməməyə çağırıb\nXankəndiyə 30 avtobus göndərildi\nKremldən Qarabağ açıqlaması: Diqqətlə izləyirik\nMənim üçün Qarabağ məsələsi qapanmayıb - Sərkisyan\nTVMusavat-ın bu gün saat 17:30-da canlı yayımlanan “Ana Xəbər” buraxılışını aparıcı Emil Salamoğlu təqdim edir.\nFacebook səhifəsinin ünvanı:\nhttps://www.facebook.com/NewMusavat\nYoutube səhifəsinin ünvanı:\nhttps://www.youtube.com/user/TVmusavat",
        "views": "1181",
        "date": "28.09.2023 17:28",
        "link": "https://musavat.com/news/kremlden-ve-serkisyandan-separatci-rejimle-bagli-son-deqiqe-aciqlamalari-ana-xeber-de_1009641.html"
    },
    {
        "title": "SON DƏQİQƏ! 40-a yaxın avtobus Xankəndiyə yola düşdü - VİDEO",
        "category": "Qarabağ xəbərləri",
        "content": "Ermənistan hökuməti və İrəvan meriyası tərəfindən ayrılmış avtobuslar şəxsi nəqliyyatı olmayan vətəndaşları Ermənistan Respublikasına aparmaq üçün Xankəndiyə gedib.\nMusavat.com xəbər verir ki, bu barədə məlumatı erməni telegram kanalları yayıb.\nBildirilir ki, hazırda 40-a yaxın avtobus Qarabağı könüllü tərk etmək istəyən erməniləri aparmaq üçün Xankəndi şəhərindədir.\nMusavat.com",
        "views": "1778",
        "date": "28.09.2023 17:25",
        "link": "https://musavat.com/news/son-deqiqe-40-a-yaxin-avtobus-xankendiye-yola-dusdu-video_1009640.html"
    },
    {
        "title": "Şarmazanov: “100 ildən sonra biz özümüzü eyni çuxurda tapdıq”  ",
        "category": "Dünya",
        "content": "“Yüz il sonra biz eyni çuxura düşdük”.\nMusavat.com erməni mediasına istinadən xəbər verir ki, bu sözlərin müəllifi Ermənistanın müxalifətdə olan Respublika partiyasının İdarə heyətinin üzvü Eduard Şarmazanovdur.\n“Təslimçi (Paşinyanı nəzərdə tutur-red.) bizə plankanı aşağı salmağı və yalnız belə olan halda, beynəlxalq birliyin yanımızda olacağını dedi.\nDoğrudan da o, aşağı düşdü və Qarabağı Azərbaycanın bir hissəsi kimi tanıdı.\nBəs beynəlxalq konsolidasiya baş verdimi?\nBəli, baş verdi, amma ermənilərin Qarabağdan köçməsi ətrafında.\nBiz başa düşmədik ki, Qarabağ məsələsi yoxdur, erməni məsələsinin Qarabağ təzahürü var.\nBiz “dövləti” (qondarma qurumu nəzərdə tutur-red.) dağıtdıq, onu icmaya çevirdik, indi də yavaş-yavaş azərbaycanlaşmaya doğru gedirik.\nƏgər əvvəllər insanlar Qarabağdakı “qəhrəmanlıq” müharibələrinin iştirakçısı olduqları ilə fəxr edirdilərsə, indi bunlar Bakı həbsxanalarından yayınmaq üçün bu barədə ucadan danışmaqdan çəkinirlər.\n100 il sonra biz özümüzü eyni çuxurda tapdıq.\nBurbonlar kimi biz də heç nə öyrənməmişik və heç nə unutmamışıq...”,-deyə Şarmazanov qeyd edib.\nMusavat.com",
        "views": "1519",
        "date": "28.09.2023 17:23",
        "link": "https://musavat.com/news/sarmazanov-100-ilden-sonra-biz-ozumuzu-eyni-cuxurda-tapdiq_1009626.html"
    },
    {
        "title": "Milli Məclisin payız sessiyasının başlama tarixi və gündəliyi AÇIQLANDI",
        "category": "Ölkə",
        "content": "Azərbaycan Respublikası Milli Məclisinin payız sessiyasının ilk iclası oktyabrın 2-də keçiriləcək.\nMusavat.com bu barədə Miilli Məclisin Mətbuat və ictimaiyyətlə əlaqələr şöbəsinə istinadən bildirir. İclasın gündəliyinə təklif olunan məsələlər aşağıdakılardır:\n1.Azərbaycan Respublikası Milli Məclisinin 2023-cü il payız sessiyasının qanunvericilik işləri planı haqqında Azərbaycan Respublikası Milli Məclisinin qərarının layihəsi.\n\n2. “Azərbaycan Respublikası ilə Slovakiya Respublikası arasında gəlirlərə görə vergilərə münasibətdə ikiqat vergitutmanın aradan qaldırılması və vergidən yayınmanın qarşısının alınması haqqında Saziş”in təsdiq edilməsi barədə Azərbaycan Respublikası qanununun layihəsi.\n\n3. “Azərbaycan Respublikası Hökuməti ilə Gürcüstan Hökuməti arasında müdafiə sahəsində əməkdaşlıq haqqında Saziş”in təsdiq edilməsi barədə Azərbaycan Respublikası qanununun layihəsi.\n\n4. “Azərbaycan Respublikası Hökuməti və Türkdilli Ölkələrin Parlament Assambleyasının Katibliyi (TürkPA Katibliyi) arasında yerləşmə haqqında Saziş”ə dəyişikliklər edilməsinə dair Protokol”un təsdiq edilməsi barədə Azərbaycan Respublikası qanununun layihəsi.\n\n5. “Azərbaycan Respublikası Hökuməti ilə Özbəkistan Respublikası Hökuməti arasında Azərbaycan-Özbəkistan İnvestisiya Fondunun yaradılması haqqında 2023-cü il 24 fevral tarixli Saziş”ə dəyişikliklərin edilməsi barədə Protokol”un təsdiq edilməsi haqqında Azərbaycan Respublikası qanununun layihəsi.\n\n6. “Ümumdünya Poçt Nizamnaməsinə On Birinci Əlavə Protokol”a qoşulmaq haqqında Azərbaycan Respublikası qanununun layihəsi.\n\n7. “Ümumdünya Poçt İttifaqının Ümumi Reqlamentinə Üçüncü Əlavə Protokol”a qoşulmaq haqqında Azərbaycan Respublikası qanununun layihəsi.\n\n8. “Ümumdünya Poçt Konvensiyası”na və “Ümumdünya Poçt Konvensiyasının Yekun Protokolu”na qoşulmaq haqqında Azərbaycan Respublikası qanununun layihəsi.\n9. “Poçt ödəniş xidmətləri haqqında Saziş”ə və “Poçt ödəniş xidmətləri haqqında Saziş”in Yekun Protokolu”na qoşulmaq barədə Azərbaycan Respublikası qanununun layihəsi.\n\n10. “Hava gəmilərində törədilmiş cinayətlər və bəzi digər aktlar haqqında” Konvensiyada dəyişiklik edilməsinə dair Protokol”a qoşulmaq barədə Azərbaycan Respublikası qanununun layihəsi.\n\n11. “Beynəlxalq Əmək Təşkilatının Nizamnaməsində dəyişiklik edilməsi haqqında 1986-cı il tarixli sənəd”in təsdiq edilməsi barədə Azərbaycan Respublikası qanununun layihəsi.\n\n12. “Azərbaycan Respublikası Rəqabət Məcəlləsinin təsdiq edilməsi haqqında” Azərbaycan Respublikası qanununun layihəsi (birinci oxunuş).\n\n13. “Energetika haqqında” Azərbaycan Respublikası qanununun layihəsi (birinci oxunuş).\n\n14. “Lisenziyalar və icazələr haqqında” Azərbaycan Respublikasının Qanununda dəyişiklik edilməsi barədə Azərbaycan Respublikası qanununun layihəsi (birinci oxunuş).\n\n15. Azərbaycan Respublikasının Mülki Prosessual Məcəlləsində, Azərbaycan Respublikasının İnzibati Xətalar Məcəlləsində, “Notariat haqqında” və “İnzibati icraat haqqında” Azərbaycan Respublikasının qanunlarında dəyişiklik edilməsi barədə Azərbaycan Respublikası qanununun layihəsi (birinci oxunuş).\n\n16. “Polis haqqında” Azərbaycan Respublikasının Qanununda dəyişiklik edilməsi barədə Azərbaycan Respublikası qanununun layihəsi (birinci oxunuş).\n\n17. Azərbaycan Respublikasının 2001-ci il 29 iyun tarixli 168-IIQ nömrəli Qanunu ilə təsdiq edilmiş “Azərbaycan Respublikasının daxili işlər orqanlarında xidmət keçmə haqqında Əsasnamə”də dəyişiklik edilməsi barədə Azərbaycan Respublikası qanununun layihəsi (birinci oxunuş).\n\n18. “Peşə təhsili haqqında” Azərbaycan Respublikasının Qanununda dəyişiklik edilməsi barədə Azərbaycan Respublikası qanununun layihəsi (birinci oxunuş).\nMusavat.com",
        "views": "395",
        "date": "28.09.2023 17:17",
        "link": "https://musavat.com/news/milli-meclisin-payiz-sessiyasinin-baslama-tarixi-ve-gundeliyi-aciqlandi_1009638.html"
    },
    {
        "title": "Avropa İttifaqı ilə Çin arasında elektromobil böhranı: Pekindən sərt etiraz",
        "category": "Dünya",
        "content": "Avropa İttifaqının Çinin elektromobil istehsalını subsidiyalaşdırılması ilə bağlı araşdırması qlobal avtomobil təchizat zəncirlərini poza bilər.\nMusavat.com xəbər verir ki, bunu Çinin xarici işlər naziri Vanq Yi macar həmkarı Peter Sijarto ilə telefon danışığı zamanı bildirib.\nÇin Xarici İşlər Nazirliyinin saytında yer alan məlumata görö, Vanq Yi deyib ki, Aİ-nin Çinin elektromobil istehsalına verilən subsidiyalarla bağlı araşdırması beynəlxalq ticarətin əsas qaydalarını pozur.\nOnun sözlərinə görə, Çin yaşıl, aşağı karbonlu və davamlı inkişaf yoluna sadiqdir və bu, “AB-nin izlədiyi kursa tam uyğundur”. \"Çin və Avropa rəqib deyil, tərəfdaşdır\" deyən Van Yi əlavə edib ki, sənaye inkişafı \"proteksionizmə deyil, ədalətli rəqabətə əsaslanmalıdır\".\nQeyd edək ki, sentyabrın 13-də Avropa Komissiyasının rəhbəri Ursula fon der Leyen dünya bazarının ucuz Çin avtomobilləri ilə dolu olduğunu və Aİ-nin buna müqavimət göstərəcəyini bildirib. Nəticədə Avropa İttifaqı Çindən elektriklə işləyən avtomobillərin tədarükü üçün mümkün subsidiyalarla bağlı araşdırmaya başlamaq qərarına gəlib.\nAvropa İttifaqı Şurasının prezidenti Şarl Mişel Aİ ilə Çin arasında bu məsələyə görə yaranan gərginliyi şərh edərkən, Brüsselin Çinlə ticarət müharibəsindən qaçmaq və öz maraqlarını qorumaq istədiyini bildirib: \"Biz heç bir ticarət müharibəsi istəmirik. Əksinə, mövcud zəiflikləri aradan qaldırmaq üçün Çinlə münasibətlərimizi yenidən balanslaşdırmaq istərdik.\nBloomberg TV-yə müsahibə verən Şarl Mişelin sözlərinə görə, Avropa Ukraynadakı münaqişədən sonra qalıq yanacaq idxalında Rusiyadan asılılıq dərsi alıb və bunu Çinlə münasibətlərində nəzərə alır: “Başqa ölkədən güclü asılılıq olduqda pisdir\". O, həmçinin Aİ-nin “Çin ilə fəal əməkdaşlıq etdiyini” bildirərək, eyni zamanda Birliyin “Avropa maraqlarını qoruya biləcəyinə” əminliyini ifadə edib.\nMusavat.com",
        "views": "624",
        "date": "28.09.2023 17:15",
        "link": "https://musavat.com/news/avropa-ittifaqi-ile-cin-arasinda-elektromobil-bohrani-pekinden-sert-etiraz_1009637.html"
    },
    {
        "title": "Türkiyə daha bir Avropa ölkəsinə qaz satacaq  ",
        "category": "İqtisadiyyat",
        "content": "Türkiyə oktyabrın 1-dən etibarən Moldovaya gündə 2 milyon kubmetr qaz tədarük edəcək.\nMusavat.com xəbər verir ki, bu barədə məlumatı \"Anadolu\" Agentliyi yayıb.\n\nAgentlik ixracın hansı müqavilə və şərtlər əsasında reallaşacağını yazmayıb.\n\nMoldova Rusiyadan kəskin qaz asılılığında qalan az sayda Avropa ölkələrindən biridir. Hazırda “Moldovaqaz”la “Qazprom” arasında köhnə borclar üstündə gərginlik yaşanır, tərəflər məsələni beynəlxalq arbitraja qaldırmaq istəyirlər.\n\nQeyd edək ki, Moldova sayca 4-cü Avropa ölkəsidir ki, Türkiyədən qaz alacaq. Bundan əvvəl Rumıniya, Bolqarıstan və Macarıstan Ankara ilə qaz ticarətinə dair müqavilə imzalayıb.\n\nMusavat.com",
        "views": "363",
        "date": "28.09.2023 17:14",
        "link": "https://musavat.com/news/turkiye-daha-bir-avropa-olkesine-qaz-satacaq_1009636.html"
    },
    {
        "title": "Kremldən Qarabağdakı xunta rejimi ilə bağlı AÇIQLAMA",
        "category": "Siyasət",
        "content": "  Kreml Qarabağda vəziyyətin inkişafını, o cümlədən humanitar aspektini diqqətlə izləyir.\n\nMusavat.com xəbər verir ki, bu barədə Rusiya dövlət başçısının mətbuat katibi Dmitri Peskov məlumat verib.\nQondarma qurumun başçısı Samvel Şahramanyanın 2024-cü il yanvarın 1-dən “artsax”ın mövcudluğuna xitam verilməsi haqqında “fərmanı”n imzalanmasına münasibət bildirmək xahişinə Peskov ümumi cavabla kifayətlənib. “Biz vəziyyəti diqqətlə izləyirik, ilk növbədə, əlbəttə ki, humanitar aspekti nəzərə alırıq, bu, ən mühümdür”,-o deyib. “Sülhməramlılarımız insanlara kömək etməyə davam edirlər. Çoxları Ermənistan ərazisinə köçmək arzusunu bildirir. Arzu edənlərə dəstək verilir”, -deyə Kreml nümayəndəsi əlavə edib. Mətbuat katibi onu da diqqətə çatdırıb ki, dərc olunan sənədin bəndlərindən birində əhalinin Bakının təklif etdiyi reinteqrasiya şərtləri ilə tanış olması qeyd olunub. “Əlbəttə ki, biz bu humanitar aspektlərə diqqət yetirməyə davam edəcəyik”, – Peskov bildirib.\nO deyib ki, Rusiya ermənilərin Qarabağdan kütləvi şəkildə köçürülməsi şəraitində ən çox humanitar aspektdən narahatdır - insanların normal şəraitlə təmin olunması vacibdir. “Yəqin ki, burada kimin günahkar olmasından danışmaq mümkün deyil, çünki bu cür hərəkətlər üçün birbaşa səbəb yoxdur. Lakin buna baxmayaraq, insanlar Qarabağ ərazisini tərk etmək arzusunu bildirirlər. Bəziləri bunu həmişəlik, bəziləri isə transformasiya dövründə müvəqqəti olaraq etmək arzusunu ifadə edə bilər”, - deyə Peskov jurnalistlərin günahkarın kim olduğu və onun fikrincə, mühacirlərin ölkədən getməsinə əsas səbəbin nə olduğu barədə suallarını belə cavablandırıb. Qarabağdan olan ermənilər. “Burada əsas odur ki, belə bir qərar qəbul edənlərə normal yaşayış şəraiti yaradılsın. Yəni bizi ən çox narahat edən bu problemin sırf humanitar aspektidir”-o deyib.\n  Musavat.com",
        "views": "3175",
        "date": "28.09.2023 17:13",
        "link": "https://musavat.com/news/kremlden-qarabagdaki-xunta-rejimi-ile-bagli-aciqlama_1009622.html"
    },
    {
        "title": "Prezident Cəbrayıla səfər edib - YENİLƏNİB",
        "category": "Son xəbər",
        "content": "Azərbaycan Respublikasının Prezidenti İlham Əliyev sentyabrın 28-də Cəbrayıl rayonuna səfər edib.\nMusavat.com xəbər verir ki, dövlət başçısı Cəbrayıl şəhərində inzibati binanın təməlini qoyub.\nŞərqi Zəngəzur iqtisadi rayonuna daxil olan Cəbrayıl, Qubadlı və Zəngilan rayonlarında Azərbaycan Respublikası Prezidentinin xüsusi nümayəndəsi Vahid Hacıyev dövlətimizin başçısına görüləcək işlər barədə məlumat verdi.\nBildirildi ki, Baş plana əsasən, inzibati bina işgüzar zona kimi müəyyən olunmuş bir hektar ərazidə tikiləcək. Layihəyə əsasən, ərazidə dörd bina inşa ediləcək. Hər bina müasir üslubda layihələndirilib. İlkin mərhələdə 4-5 mərtəbədən ibarət ikikorpuslu bina kompleksinin tikintisi planlaşdırılır və binalar körpü vasitəsilə əlaqələndiriləcək. Digər 3-4 mərtəbəli binaların tikintisi isə ikinci mərhələ üçün nəzərdə tutulur. Binaların fasadında müasirlik və milliliyin ahəngi əsas götürülüb. Belə ki, eyvanlarda milli elementimiz olan şəbəkədən istifadə olunacaq.\nLayihəyə əsasən, inzibati bina kompleksinin həyətində sakinlərin istirahəti üçün park salınacaq. Buradakı avtomobil dayanacağı elektrik doldurma məntəqələri ilə təmin olunacaq.\nKompleksin elektrik enerjisi təminatını qismən ödəmək məqsədilə binaların damında və istifadə olunmayan boş ərazilərində günəş panelləri quraşdırılacaq.\nPrezident İlham Əliyev inzibati binanın təməlini qoydu.\n***\n12:09\nPrezident İlham Əliyev Cəbrayıl şəhərində inzibati binanın təməlini qoyub.\nMusavat.com xəbər verir ki, bu barədə Prezidentin Mətbuat Xidməti məlumat yayıb.",
        "views": "1055",
        "date": "28.09.2023 17:09",
        "link": "https://musavat.com/news/prezident-cebrayila-sefer-edib-yenilenib_1009531.html"
    },
    {
        "title": "İntihar edən qadını şantaj ediblər – ŞOK",
        "category": "Hadisə",
        "content": "İyunun 3-də Şəmkir rayon sakini Nərmin Məmmədovanın yaşadığı evin həyətində yerləşən tövlədə özünü asaraq intihar etməsi faktı ilə bağlı rayon prokurorluğunda başlanmış cinayət işinin istintaqı tamamlanıb.\nBu barədə Musavat.com-a Şəmkir rayon prokurorluğundan bildirilib.\nİstintaqla Elnar Məmmədovu tanışı Nərmin Məmmədovadan zor tətbiq etmə və barəsində rüsvayedici məlumatlar yayma hədəsi ilə pul tələb etməsi nəticəsində onu özünü öldürmə həddinə çatdırmasına əsaslı şübhələr müəyyən edilib.\nElnar Məmmədova Cinayət Məcəlləsinin 125 (özünü öldürmə həddinə çatdırma) və 182.2.2-ci (hədə-qorxu ilə tələb etmə təkrar törədildikdə) maddələrilə ittiham elan edilib və barəsində məhkəmənin qərarı əsasında həbs qətimkan tədbiri seçilib.\nCinayət işi baxılması üçün Gəncə Ağır Cinayətlər Məhkəməsinə göndərilib.\nMusavat.com",
        "views": "1035",
        "date": "28.09.2023 17:03",
        "link": "https://musavat.com/news/intihar-eden-qadini-santaj-edibler-sok_1009617.html"
    },
    {
        "title": "\"Təhlükəsizlik səbəbi ilə...\" - Beqlaryan HARDADIR?",
        "category": "Region",
        "content": "\"Təhlükəsizlik səbəbi ilə yerimi paylaşa bilmirəm\".\nMusavat.com erməni mediasına istinadən xəbər verir ki, bunu özünü buraxmış qondarma “Artsaxın keçmiş dövlət naziri” Artak Beqlaryan teleqramda yazıb. \nOnun sözlərinə görə, Azərbaycan tərəfdən təqib olunduğu barədə xəbərdarlıq almayıb.\nMusavat.com",
        "views": "1754",
        "date": "28.09.2023 16:58",
        "link": "https://musavat.com/news/tehlukesizlik-sebebi-ile-beqlaryan-hardadir_1009635.html"
    },
    {
        "title": "Türkiyənin sabiq XİN başçısı Prezident İlham Əliyevi təbrik edib",
        "category": "Siyasət",
        "content": "1991-1994-cü illərdə Türkiyənin xarici işlər naziri, Nizami Gəncəvi Beynəlxalq Mərkəzinin üzvü Hikmət Çətin Azərbaycan Respublikasının Prezidenti İlham Əliyevə təbrik məktubu ünvanlayıb.\nMusavat.com-un məlumatına görə, mətndə deyilir:\n\"Hörmətli cənab Prezident!\nQarabağ probleminin sülh yolu ilə həlli üçün 30 il gözlədikdən sonra məcburən müharibə edərək qalib gəldiniz. Böyük Zəfər qazanmağınız münasibətilə Sizi bir daha təbrik edirəm. Təəssüf ki, beynəlxalq aləmdə haqlı olmaq problemi həll etmir. Hərbi sahədə güclü olmaq lazımdır. Güclü olan haqlıdır. Siz Qarabağda bunu sübut etdiniz, güclü oldunuz və qalib gəldiniz.\nBu yaxınlarda Qarabağda həyata keçirilən antiterror tədbirləri zamanı şəhid olanlara Allahdan rəhmət, onların ailələrinə səbir diləyirəm.\nCənab Prezident, fürsətdən istifadə edərək onu da bildirirəm ki, sentyabrın 20-21-də Nyu-Yorkda Nizami Gəncəvi Beynəlxalq Mərkəzinin XXVI toplantısı uğurla keçdi. Nailiyyətlərin davamlı olmasını arzu edirəm.\nSizə cansağlığı arzulayır, dərin ehtiramımı bildirirəm\".",
        "views": "390",
        "date": "28.09.2023 16:55",
        "link": "https://musavat.com/news/turkiyenin-sabiq-xin-bascisi-prezident-ilham-eliyevi-tebrik-edib_1009634.html"
    },
    {
        "title": "Mənim üçün Qarabağ məsələsi qapanmayıb - Serj Sərkisyan MEYDAN OXUYUR?",
        "category": "Region",
        "content": "“Mənim üçün Qarabağ məsələsi qapanmayıb”.\nMusavat.com erməni mediasına istinadən xəbər verir ki, bu barədə Ermənistanın keçmiş prezidenti Serj Sərkisyan yerli jurnalistlərlə söhbətində bildirib.\n“Ümidsizlik günahdır, bu həqiqət həmişə aktual olaraq qalır”, - deyə Sərkisyan qeyd edib.\nMusavat.com",
        "views": "2518",
        "date": "28.09.2023 16:51",
        "link": "https://musavat.com/news/menim-ucun-qarabag-meselesi-qapanmayib-serj-serkisyan-meydan-oxuyur_1009613.html"
    },
    {
        "title": "Sentyabrın 4-ü 28 yaşı tamam oldu, 19-u isə şəhid oldu- Həyat hekayəsi- FOTOLAR",
        "category": "Ölkə",
        "content": "  Lokal antiterror tədbirləri nəticəsində həyatını itirən şəhidlərimizdən biri də Ruslan Əbülfət oğlu Abbasovdur.\nŞəhidin qardaşı Abbasov Nəriman Musavat.com-a bildirib ki, Ruslan 1995-ci il sentyabrın 4-də Mingəçevirdə doğulub. O, 2002-ci ildə 15 saylı orta məktəbə daxil olub.\n 2010-cu ildə 8-ci sinifi bitirdikdən sonra təhsilini Cəmşid Naxçıvanski adına hərbi liseydə davam etdirib. 2013-cü ildə hərbi liseyi bitirərək Heydər Əliyev adına Azərbaycan Ali Hərbi Məktəbə daxil olub .\n2014-cü ildə atasını itirib. 2017-ci ildə AAHM bitirərək leytenant rütbəsi ilə N saylı hərbi hissədə tağım komandiri vəzifəsində işə başlayıb. 2018-ci ildə \"Azərbaycan ordusunun 100 illiyi\" Yubiley medalı ilə təltif olunub. 2020-ci ilin yayında baş leytenant rütbəsinə yüksəlib və N saylı hərbi hissədə bölük komandiri vəzifəsinə çalışıb.\n2020-ci ilin sentyabrın 27-də başlanan 44 günlük Vətən müharibəsində qəhrəmanlıqla döyüşüb. Döyüşün ən qızğın vaxtlarında, oktyabr ayının 30-u axşam saatlarında anası vəfat edib. 31 oktyabr döyüşdən gələrək anasını dəfn edib və yenidən döyüşə qayıdıb. Ona \"biraz gözlə, özünə gəl, sonra get\" deyiləndə, o, \"mən heç bir əsgərimin valideyninə övladın şəhid oldu deyə bilmərəm\" deyib.\n44 günlük Vətən müharibəsi ərzində “Hərbi xidmətdə fərqlənməyə görə” 3-cü dərəcəli, “Xocavəndin azad olunmasına görə”, “Qubadlının azad olunmasına görə”, “Vətən müharibəsi iştirakçısı” medalları ilə təltif olunub.\n2023-cü il 19 sentyabrında lokal antiterror tədbirləri zamanı bir çox separatçı mövqelərini məhv edib. Həmin tarixdə düşmən atəşi zamanı bölüyü sığınacağa köçürən zaman şəhid olub\".\nMusavat.com",
        "views": "475",
        "date": "28.09.2023 16:47",
        "link": "https://musavat.com/news/sentyabrin-4-u-28-yasi-tamam-oldu-19-u-ise-sehid-oldu-heyat-hekayesi-fotolar_1009631.html"
    },
    {
        "title": "Ermənistanın məkrli Qərbi Azərbaycan planı - “erməni gedişi”nin pərdəarxası...",
        "category": "Ölkə",
        "content": "Qarabağdan köçən ermənilər qərbi azərbaycanlıların evlərinə yerləşdirilir\nQarabağda bir sutkalıq lokal antiterror tədbirlərindən sonra Azərbaycan vətəndaşı olaraq qalıb yaşamaq istəməyən ermənilər Ermənistana köçürlər. Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev dünən “DW” nəşrinə açıqlamasında deyib ki, Azərbaycan heç kimi Qarabağı tərk etməyə məcbur etmir.\nOnun sözlərinə görə, Qarabağı tərk etmək sakinlərin şəxsi və fərdi qərarlarıdır. Prezidentin köməkçisi əlavə edib ki, antiterror tədbirləri zamanı Qarabağda mülki əhali və mülki infrastruktur hədəfə alınmayıb.\nKöçənlərin əksəriyyətinin TV-lərə verdiyi açıqlamalardan isə bəlli olur ki, işğal zamanı Qarabağda qanunsuz məskunlaşdırılan ermənilərdir. Ermənilər televiziyalara müsahibələrində Azərbaycandan könüllü olaraq köçdüklərini deyirlər. Ermənistan mediasında yayılan xəbərlərə görə, Ermənistan hökuməti Qarabağdan gələn erməni əhalini paytaxt İrəvana buraxmamaq və əsasən azərbaycanlıların 1988-ci ildə deportasiya edildiyi vilayətlərə, kəndlərə yerləşdirmək göstərişi verib.\n Oktay Qasımov\nPolitoloq Oktay Qasımov “Yeni Müsavat”a bildirdi ki, Qarabağdan hazırda Ermənistana gedən ermənilər Gorusda qəbul olunur və onlar Ermənistanda müəyyən olunmuş bir neçə istiqamətlərdə yerləşdirilir. Bu yerləşdirmə məntəqələri əsas üç istiqamətdə həyata keçirilir: “Birincisi Zəngəzurda, ikinci Dərələyəz, üç Göyçə istiqamətləri. Bu istiqamətlərin seçilməsi daha çox Ermənistanın daxilindəki hazırkı gərgin ictimai-siyasi vəziyyətlə əlaqədardır. Nikol Paşinyan hakimiyyəti hazırda Qarabağdan gələn və gələcək kütləvi etiraz aksiyalarının əsas kütləsinə çevrilə biləcək şəxslərin İrəvana yerləşməsində maraqlı deyil. Ona görə də həmin erməniləri mümkün qədər İrəvandan uzaq tutmağa çalışırlar. Ermənilərin yerləşdirildiyi həmin ərazilər vaxtilə bizim soydaşlarımızın yaşadığı və deportasiya edildiyi ərazilərdir. Həmin torpaqlar tarixən də azərbaycanlıların torpaqları olub. Əslində hazırkı bütün Ermənistan ərazisi bizim tarixi torpaqlarımızdır. Yüz il öncə bu torpaqlarda Ermənistan adlı bir dövlət süni şəkildə qurulub. Qarabağdan gedən ermənilərin qərbi azərbaycanlıların tarixən yaşadığı Göyçə, Zəngəzur, Dərələz ərazilərinə yerləşdirilməsi həm də bir zamanlar deportasiya olunmuş azərbaycanlıların həmin torpaqlara qaytarılması məsələsinin Azərbaycan tərəfindən ciddi şəkildə gündəmə gətiriləcəyindən Ermənistanın narahatlıq keçirməsi ilə əlaqədardır. Ermənistan hakimiyyəti azərbaycanlıların deportasiya edildiyi həmin əraziləri mümkün qədər daha çox erməni əhali ilə doldurmağa çalışır”.\nPolitoloqun fikrincə, azərbaycanlıların evlərinə Qarabağdan gedən erməniləri yerləşdirməklə Ermənistan hökumətində hesab edirlər ki, gələcəkdə Azərbaycan dövlətinin qaldıracağı məsələnin qarşısına guya hansısa ciddi arqument çıxaracaqlar: “Ermənistan hökumətinin nə etməsi və nə düşünməsindən asılı olmayaraq Azərbaycanın azərbaycanlıları Qərbi Azərbaycandan deportasiya edilmiş yurdlarına geri qaytarmaq məsələsini ən yüksək səviyyədə rəsmi olaraq qaldırması mümkündür və lazımdır. Əslində Qərbi Azərbaycan İcması artıq bu məsələni qaldırır. Heç təsadüfi deyil ki, bu il iyunun 15-də Brüssel görüşündə Avropa İttifaqı Şurasının sədri Şarl Mişel verdiyi açıqlamada bu məsələyə də toxundu və Ermənistanda da bu mövzuda ciddi diskussiyalar aparıldı. Hətta bununla bağlı Ermənistanda baş nazir olmuş şəxslər belə, açıqlamalar verdilər. Hesab edirəm ki, bu məsələ gündəmdədir. Bu həftə Azərbaycan Milli Məclisində Qərbi Azərbaycanla bağlı keçirilən dinləmələr də bunu deməyə əsas verir. İyulun 25-də Moskva görüşündə də Rusiyanın xarici işlər naziri hər ki tərəfin milli azlılqlarla əlaqədar beynəlxalq konvensiyalara əməl etməsi ilə bağlı bir çağırış etdi. Bu o deməkdir ki, bəli, bizim Qərbi Azərbaycandan olan soydaşlarımızın məsələləri də sülh prosesi ilə bağlı danışıqlarda mövzulardan biridir. Hesab edirəm ki, qərbi azərbaycanlıların öz torpaqlarına qaytarılması məsələsi artıq qaldırılıb”.\nAydın Quliyev\nSiyasi şərhçi, “Bakı xəbər” qəzetinin təsisçisi Aydın Quliyev isə bildirib ki, erməniləri Qarabağdan Ermənistana kütləvi daşıyanların 2 məkrli hədəfi var: “Erməniləri Qərbi Azərbaycandan qovulmuş azərbaycanlıların evlərində yerləşdirirlər. Xankəndi və onun ətrafındakı xunta yuvası dağıdılandan sonra yerində qalan sadə ermənilərin Azərbaycandan köçüb getmələri üçün biz tərəfdən heç bir təzyiq göstərilmədiyi halda, Ermənistan hakimiyyətinin və bəzi başqa qüvvələrin təşkilatçılığı ilə ermənilərin kütləvi daşınıb aparıldığı barədə məlumatlar var. Ermənilər özləri Azərbaycandan gedirlər və Paşinyan hakimiyyəti onlar üçün Azərbaycanda birbaşa təhlükənin olmadığı barədə danışmaqla bərabər, çox qəribə məntiqlə onu da deyir ki, azı 40 min erməninin lazım gələcəyi halda Ermənistana təxliyə etmək planlarımız var. Beləliklə, bir tərəfdən təhlükə olmadığını deyirlər, o biri tərəfdən isə özləri erməniləri köçürüb apararaq \"etnik təmizləmə “ şivəni qoparırlar... Bunlar məsələnin yalnız görünən tərəfləridir. Mahiyyətdə isə daha dəhşətli mətləblər var. İndi Azərbaycanda hər kəs bu maraqlı sual üzərində düşünür ki,  erməniləri ölkəmizdən qovan olmadığı halda, həyatlarına  prezident səviyyəsində təminat verildiyi halda, onlar niyə belə apar-topar daşınıb gedirlər?! Biz onları qovmuruq, təbii ki, əl-ayaqlarına düşüb \"qalın\" deyə iltimas etmək fikrimiz də yoxdur. Lakin bütün ağıllı adamların versiyasına görə ortada yeni bir məkrli erməni planının elementləri var. Saysız mənbələri araşdırmağım nəticəsində belə bir məlumata çatmışam ki, Ermənistan hakimiyyəti Qarabağ iqtisadi zonasından daşıyıb apardığı erməniləri 1988- 89-cu illərdə Qərbi Ermənistandan qovulmuş soydaşlarımızın kəndlərində, qəsəbələrində, evlərində yerləşdirirlər, bunu məqsədyönlü şəkildə təşkil edirlər, hətta Qarabağın  erməni sakinlərini bəzən maraqlandırırlar da. Ermənistan hakimiyyətinin bu məkrli əməliyyatının arxasında 2 əsas hədəfin olduğuna əminəm:\n1.Bütün istiqamətlərdə və mövqelərdə total məğlub olmuş “Ermənistançı qüvvələr” (dövlət, diaspor, lobbi və müttəfiq ölkələr) müəyyən müddətdən sonra Azərbaycanı Qarabağda tam etnik təmizləmədə ittiham etmək üçün baza hazırlayırlar .\n2.Qarabağdan köçürülmüş erməniləri 1988-89-da qovulmuş qərbi azərbaycanlıların evlərində yerləşdirməklə qərbi azərbaycanlıların öz ata-ana ocaqlarına qayıtmalarını əngəlləmək istəyirlər. Yəqin ki, az sonra Ermənistanın ruporları bağıracaqlar ki, əgər Qarabağda erməni qalmadısa, Ermənistanda niyə azərbaycanlılar olsun?!\"\nEtibar SEYİDAĞA,\n“Yeni Müsavat”",
        "views": "1186",
        "date": "28.09.2023 16:45",
        "link": "https://musavat.com/news/ermenistanin-mekrli-qerbi-azerbaycan-plani-ermeni-gedisi-nin-perdearxasi_1009612.html"
    },
    {
        "title": "Qarabağ erməniləri üçün portal YARADILDI",
        "category": "Ölkə",
        "content": "Qarabağın erməni sakinlərinin Azərbaycan cəmiyyətinə reinteqrasiyası üçün portal yaradılıb.\nMusavat.com xəbər verir ki, bu barədə Prezident Administrasiyası məlumat yayıb.\nBildirilib ki, Qarabağ bölgəsində yaşayan erməni sakinlər ilkin qeydiyyata alınmaq üçün könüllü şəkildə reintegration.gov.az portalına və ya aşağıdakı əlaqə vasitələri ilə müraciət edə bilərlər:\nTelefon nömrəsi: +994 12 526 09 19\nWhatsApp nömrəsi: +994 70 527 09 19\nElektron poçt ünvanı: info@reintegration.gov.az\nBundan başqa, yaxın zamanda müraciətlərin yerlərdə qəbulu təşkil ediləcək.",
        "views": "555",
        "date": "28.09.2023 16:41",
        "link": "https://musavat.com/news/qarabag-ermenileri-ucun-portal-yaradildi_1009629.html"
    },
    {
        "title": "Əməliyyatdan qayıdan hərbçilərimiz belə qarşılandı – VİDEO",
        "category": "Qarabağ xəbərləri",
        "content": "Qarabağda keçirilən lokal antiterror tədbirlərindən sonra Ordumuzun daimi dislokasiya yerlərinə qayıdan bəzi hərbçilərimiz əhali tərəfindən alqışlarla və böyük sevinclə qarşılanıb.\nMusavat.com ki, bununla bağlı “Azerbaijani Armed Forces” Teleqram kanalı paylaşıb.",
        "views": "2696",
        "date": "28.09.2023 16:40",
        "link": "https://musavat.com/news/emeliyyatdan-qayidan-herbcilerimiz-bele-qarsilandi-video_1009625.html"
    },
    {
        "title": "Prezident Administrasiyası məlumat yaydı - SON DƏQİQƏ",
        "category": "Qarabağ xəbərləri",
        "content": "Azərbaycan Respublikasının Qarabağ bölgəsində yaşayan erməni sakinlərin Azərbaycan cəmiyyətinə dayanıqlı reinteqrasiyasının təmin edilməsi və Azərbaycan dövlətinin himayəsindən istifadə etmələrinə imkan yaradılması məqsədilə Qarabağ bölgəsində sosial, humanitar, iqtisadi və infrastruktur məsələlərinin həlli üzrə İşçi qrupa həmin şəxslərin hüquqi statusunun müəyyən olunması ilə bağlı müvafiq tapşırıqlar verilib.\nMusavat.com xəbər verir ki, bu barədə Azərbaycan Respublikası Prezidentinin Administrasiyasının (PA) məlumatında bildirilib.\nQeyd edilib ki, bu fəaliyyət çərçivəsində ilkin mərhələdə Qarabağ bölgəsində yaşayan erməni sakinlərin qeydiyyatının aparılması nəzərdə tutulur. Müraciətlərin qəbulu və qeydiyyata alınma prosesi Dövlət Miqrasiya Xidməti tərəfindən bu məqsədlə yaradılmış xüsusi portal vasitəsilə müraciət edən şəxslərin maksimum rahatlığı və informasiya əlçatanlığını təmin edəcək şəkildə elektron qaydada həyata keçiriləcəkdir.\nİlkin qeydiyyata alınma Qarabağ bölgəsində yaşayan erməni sakinlərin bütün dövlət xidmətlərindən səmərəli şəkildə yararlanmasına, həmçinin sosial-iqtisadi və humanitar ehtiyaclarının qarşılanmasına imkan yaradacaqdır.\nAzərbaycan Respublikası Prezidentinin Administrasiyası nəzərə çatdırır ki, Qarabağ bölgəsində yaşayan erməni sakinlər ilkin qeydiyyata alınmaq üçün könüllü şəkildə reintegration.gov.az portalına və ya aşağıdakı əlaqə vasitələri ilə müraciət edə bilərlər:\nTelefon nömrəsi: +994 12 526 09 19\nWhatsApp nömrəsi: +994 70 527 09 19\nElektron poçt ünvanı: info@reintegration.gov.az\nƏlavə olaraq, yaxın zamanda müraciətlərin yerlərdə qəbulu təşkil ediləcəkdir.",
        "views": "13441",
        "date": "28.09.2023 16:38",
        "link": "https://musavat.com/news/prezident-administrasiyasi-melumat-yaydi-son-deqiqe_1009628.html"
    },
    {
        "title": "Ərdoğandan Zəngəzur dəhlizi ilə bağlı ilginc anons - yeni gəlişmə",
        "category": "Siyasət",
        "content": "“Ermənistan Zəngəzur dəhlizinin açılmasına əngəl olsa, dəhliz İrandan keçə bilər”.\nBunu Türkiyə Prezidenti Rəcəb Tayyib Ərdoğan deyib. Cənab Ərdoğan diqqətə çatdırıb ki, İran hazırda bu məsələyə müsbət yanaşır: “Digər tərəfdən, bizim bu (Naxçıvana) səfərimiz bir daha Türkiyə-Azərbaycan qardaşlığının, \"İki dövlət, bir millət\" ruhunun bütün dünyaya bəyanıdır. Necə ki, BMT-nin tribunasında bunu bəyan etmişik, necə ki, Azərbaycanın doğma yurdu Şuşada bəyan etmişik, bunu hər yerdə həm sözümüzlə, həm də əməlimizlə nümayiş etdirmişik\".\nNəzərə çatdıraq ki, Zəngəzur dəhlizi ilə bağlı alternativ marşrut daha öncələr də müzakirə olunub. İran müəyyən dönəmdə cığallıqlar etsə də, Ərdoğanın açıqlamasından belə başa düşülür ki, Tehran başa salınıb. Ermənistan başa düşməmiş deyil ki, Zəngəzur dəhlizi böyük imtiyazlar və qlobal layihədir. Bu baxımdan, Ermənistanın dirənişi şübhəsiz ki, xarici təsir dairələrinin, bəlkə də İranın təzyiqinin nəticəsidir. Tehran mümkündür ki, bu qlobal layihədən qazancı özünə çəkmək istəyir...\nƏrdoğanın dediyi variant realdırmı?\nƏhəd Məmmədli: “Biz istənilən halda Zəngəzur hədəfimizdən imtina etməməliyik”\nAĞ Partiya başqanının I müavini, siyasi şərhçi Əhəd Məmmədli sona qədər Zəngəzur məsələsində dövlət olaraq irəli getməyimizi vacib sayır: “Eksklavımız olan Naxçıvan Muxtar Respublikasının, Azərbaycanın digər hissəsi ilə birləşdirəcək dəhlizin İrandan keçəcəyi haqqında məlumatlar əvvəl də yayılmışdı. Xəbərlər verilirdi ki, Azərbaycan və İran rəsmiləri bu haqda hətta razılığa da gəliblər. Sonra bu mövzu öz inkişafını tapmadı. Qardaş ölkə prezidenti Rəcəb Tayyib Ərdoğanın Naxçıvanda ölkə başçısı İlham Əliyevlə görüşdə \"dəhliz İrandan keçə bilər\" sözləri düşünürəm ki, yenə bu mövzunu aktual edə bilər. İrana gəldikdə isə, əgər dəhliz bu ölkədən keçəcəksə, artıq buna Zəngəzur dəhlizi demək, məncə, düzgün olmaz. Üstəlik, bununla da Tehran Ermənistanla sərhədini qorumuş olur, həm də dediyiniz kimi gözlənilən İpək yolu qlobal layihənin pay sahibi olur. Hesab edirəm ki, biz istənilən halda Zəngəzur hədəfimizdən imtina etməməliyik. Anlayırıq, çətindir, İran imkan vermir, Qərb təzyiq edir və s. Amma yenə də Zəngəzur məsələsində dövlət olaraq dirənişimizi göstərməliyik. Nail olmalıyıq ki, Zəngəzur dəhlizi açılsın və bu qədim türk torpağına Azərbaycan nəzarət etsin\".\nElxan Şahinoğlu: “Sülh sazişi imzalanarsa, Zəngəzur dəhlizi istiqamətində ciddi addımlar atmaq mümkündür”\n“Atlas” Araşdırmalar Mərkəzinin rəhbəri Elxan Şahinoğlu Zəngəzur məsələsində seçimin Ermənistan tərəfində olduğunu söylədi: “Türkiyə Cümhurbaşqanı Rəcəb Tayyib Ərdoğan Naxçıvana səfəri zamanı Azərbaycan Prezidenti İlham Əliyevlə bir çox mövzunu müzakirə etdi. Bəli, bu sırada Zəngəzur dəhlizi mövzusu da var idi. Bu çox vacib dəhlizdir. Türk dünyasını birləşdirən layihədir. Təəssüf ki, hələ Ermənistan bu layihəyə müqavimət göstərir. Azərbaycan uğurlu antiterror tədbirləri həyata keçirəndən sonra Azərbaycanla Ermənistan arasında sülh müqaviləsinin bağlanması perspektivləri artıb. Artıq Paşinyan Qarabağ yükündən qurtulub. Əgər bu ilin sonuna qədər sülh sazişi imzalanarsa, Zəngəzur dəhlizi istiqamətində ciddi addımlar atmaq mümkündür. Sadəcə, Ermənistan tələb edir ki, dəhliz açıq olmamalıdır. Halbuki Azərbaycan onda israr edir ki, dəhliz açıq olmalı, yoxlama olmamalıdır. Rahat yüklər də daşınmalıdır. İnsanlar rahat şəkildə gedib-gəlməlidirlər. Hələ ki fikir ixtilafları var. Ərdoğan haqlıdır. Ermənistan uzatsa, özünə ziyan edəcək. Çünki ötən ilin mart ayında Azərbaycanla İran arasında memorandum imzalanıb. İran ərazisinə Güney Azərbaycandan da nəqliyyat yolu çəkmək mümkündür, dəmir və avtomobil yolu. Bütün xərcləri Azərbaycan öz üzərinə götürəcək. Burada problem odur ki, İran-Azərbaycan münasibətlərində də gərginlik var. Amma bu gərginlik ortadan qalxsa, Ermənistan uduzacaq. Yol Cənubi Azərbaycandan keçəcək ki, milli baxımdan da bu bəlkə bizə daha uyğun oldu. Ermənistan itirəcək və bölgədə əhəmiyyəti bir qədər də azalacaq. Ona görə də seçim Ermənistanındır. Ya qısa müddətdə Azərbaycan və Türkiyənin təkliflərini qəbul edəcək, özü də regional layihələrin iştirakçısına çevriləcək, ya da radikalların təzyiqləri ilə Paşinyan razılaşmayacaq. Nəticədə Ərdoğanın da dediyi kimi, alternativ variant, yəni İran üzərindən nəqliyyat dəhlizlərinin keçirilməsi üzərində ciddi çalışmaq məcburiyyətində qalacağıq”.\nAsif Nərimanlı: “İran alternativ marşrut olsa da, əsas prioritet yenə də Zəngəzur dəhlizidir”\nSiyasi analitik Asif Nərimanlı rəsmi Tehranın razılığını ifadə etdi: “Ərdoğanın açıqlaması hər şeydən öncə Ermənistana kommunikasiyalardan kənarda qalacağına dair mesajdır və bu, İrəvana vəziyyəti izah etmək məqsədi daşıyır. Lakin İran marşrutu da alternativlərdən biridir və Tehran da buna razıdır. İran əvvəl bölgədəki reallığı dəyişdirmək cəhdi edirdi, amma buna nail ola bilməyəcəklərini anlamış kimi görünürlər. Qarşıdakı dövrdə bölgədə regional birlik məsələsi aktuallaşacaq, bunun təməlini \"3+3\" formatı təşkil edir və İran regional layihələrdə iştirak etməkdə maraqlıdır. Amma qeyd etdiyim kimi, İran alternativ marşrut olsa da, əsas prioritet yenə də Zəngəzur dəhlizidir. Bu, təkcə Bakı və Ankaranın yox, həm də Moskvanın istəyidir. Rusiya öz hərbçilərinin nəzarət etdiyi bu dəhlizə bölgədəki yeni platsdarm və nəqliyyat layihələrində paya sahib olmaq kimi baxır\".\nCavanşir ABBASLI,\n“Yeni Müsavat”",
        "views": "1823",
        "date": "28.09.2023 16:25",
        "link": "https://musavat.com/news/erdogandan-zengezur-dehlizi-ile-bagli-ilginc-anons-yeni-gelisme_1009621.html"
    },
    {
        "title": "Söyüdlüdəki zəhər məsələsinin ÜSTÜ AÇILDI",
        "category": "Ölkə",
        "content": "\"Biz gərək tullantılarla bağlı məsələlərdə Söyüdlü sakinlərini öncədən məlumatlandıraydıq. Bu nöqsanımızı qəbul edirik\".\nMusavat.com APA-ya istinadən xəbər verir ki, bunu \"Anglo Asian Mining plc.\" şirkətinin rəhbəri Reza Vəziri media üçün keçirilən brifinqdə deyib.\n\"Bəlkə də əhalini vaxtında məlumatlandırsaydıq, bu sahədə maarifləndirsəydik, düzgün iş qursaydıq, vəziyyət bu həddə gəlib çatmazdı. Təəssüf edirəm ki, bu işi görməmişik. Bu, bizim səhvimizdir. Bunu etiraf edirəm\".",
        "views": "2877",
        "date": "28.09.2023 16:24",
        "link": "https://musavat.com/news/soyudludeki-zeher-meselesinin-ustu-acildi_1009619.html"
    },
    {
        "title": "Türk düşməni Samanta Pauer Bakıya niyə və nə üzlə gəlib - reaksiyalar",
        "category": "Siyasət",
        "content": "Azərbaycan və Türkiyə əleyhinə böhtanlar yağdıran USAİD direktoruna Azərbaycanda yeni reallıqlar başa salınacaq\nABŞ-ın Beynəlxalq İnkişaf Agentliyinin (USAID) başçısı Samanta Pauer Cənubi Qafqaza səfər edib. “Yeni Müsavat” qeyd edir ki, o, sentyabrın 26-da Ermənistanda olub, rəsmilərlə, o cümlədən baş nazir Nikol Paşinyanla görüşüb. Məlum olub ki, ABŞ Ermənistana 11,5 milyon dollar məbləğində humanitar yardım ayırıb. USİAD-in direktoru Samanta Pauer Zəngəzurda jurnalistlərə bildirib. Həmçinin Avropa Komissiyası Qarabağdan köçən ermənilər üçün Ermənistana 5 milyon avro verəcək.\nUSAİD rəhbəri sentyabrın 27-də Bakıya gəlib. APA xəbər verir ki, bu barədə məlumat USAİD-in rəsmi internet səhifəsində dərc edilib. ABŞ Beynəlxalq İnkişaf Agentliyinin (USAİD) direktoru Samanta Pauer Azərbaycana səfərə gəlib.\nMəlumata əsasən, Pauer artıq Bakıdadır. O, Qarabağdakı humanitar vəziyyəti və bununla bağlı ölkəmizin üzərinə götürdüyü öhdəlikləri müzakirə etmək üçün görüşlər keçirəcək.\nQeyd olunub ki, ABŞ Dövlət katibinin Avropa və Avrasiya məsələləri üzrə köməkçisinin vəzifələrini icra edən Yuri Kim də Pauerlə birlikdə ölkəmizdə səfərdədir. Pauer səfəri çərçivəsində Azərbaycan və Ermənistan arasında bir-birinin ərazi bütövlüyü və suverenliyinə qarşılıqlı hörmət əsasında davamlı sülhün perspektivlərini də müzakirə edəcək.\nPauer qatı ermənipərəstdir, Sorosun korrupsioner, missioner planlarında yer alan şəxslərdəndir. O, daim Azərbaycan və Türkiyə əleyhinə çalışıb, ən ağır böhtanlar səsləndirənlərdəndir. İki il öncə Ermənistandakı Amerika Universitetinə yeni qəbul edilmiş tələbələrə onlayn müraciət edib və Azərbaycanla Türkiyəni “vəhşi” adlandırmışdı. Bu şəxs uzun illərdir ki, həm ABŞ-da, həm də digər Qərb ölkələrində açıq-aşkar türkofobiya siyasəti yürütməklə məşğuldur. Hazırda bölgədə yeni reallıqlar yaranıb və belə bir vaxtda onun regiona gəlişi də səbəbsiz deyil.  Maraqlıdır, o bu qədər sərsəm iddialarından sonra regiona nə məqsədlə gəlib?\nÜmumiyyətlə, Azərbaycanın Qarabağda keçirdiyi antiterror tədbirindən sonra Vaşinqtondan Ermənistana yüksək rütbəli şəxlərin səfərləri intensivləşib. Daha əvvəl amerikalı senator Qari Pitersin başçılıq etdiyi nümayəndə heyəti İrəvanda səfərdə olub, hakimiyyət və müxalifət nümayəndələri ilə görüşüb. Sentyabrın 25-də isə dediyimiz kimi, ermənipərəst mövqeyi ilə məşhur olan ABŞ Dövlət katibinin Avropa və Avrasiya məsələləri üzrə köməkçisi vəzifəsini icra edən Yuri Kim, habelə ABŞ Beynəlxalq İnkişaf Agentliyinin (USAID) direktoru Samanta Pauer Ermənistanda olub. Onların missiyası Paşinyan hökumətinə dəstək, Qarabağdakı durumla bağlı ehtiyacları qiymətləndirməkdən ibarət olub. Bundan başqa, ABŞ Senatının Xarici əlaqələr komitəsinin sədri, ermənipərəst senator Bob Menendes Ermənistana iqtisadi, humanitar yardımla bağlı qanun layihəsi hazırlayıb. Layihədə İrəvana müxtəlif sahələr üzrə dəstək vermək üçün təxminən 800 milyon dollar vəsait ayrılması əksini tapıb. Düzdür, korrupsiya fəaliyyətinə görə ona cinayət işi açılıb, lakin qanun layihəsi artıq təqdim edilib. Bunlarla yanaşı Vaşinqton Qarabağdakı vəziyyətə nəzarət edəcək beynəlxalq missiya yaratmağa girişib. Dövlət Departamentinin sözçüsü Metyu Miller gündəlik mətbuat konfransında deyib ki, hazırda bu məsələ ilə bağlı aktiv müzakirələr gedir. Amma Putinin köməkçisi Peskov buna cavab olaraq söyləyib ki, beynəlxalq missiya üçün Bakının icazəsi olmalıdır.\nSiyasi ekspert Əziz Əlibəylinin fikrincə, son zamanlar amerikalı siyasətçilərin silsilə şəkildə çıxışlarının iki xətti var: “Ermənistanla hərbi əməkdaşlığı qalıcı xarakterə çevirmək, hərbi müttəfiqlik haqda müqavilə imzalamağa nail olmaq, digər hədəf isə insan haqları adı altında Azərbaycana təzyiq etmək. Bununla Ermənistanda atılacaq addımlara siyasi və hüquqi don geyindirməyə çalışacaqlar. Habelə, erməni lobbisindən alınan pullarla Azərbaycana sanksiya tətbiq etmək niyyəti var. Ermənistana yardımların ayrılması əsaslandırılmalıdır. Çünki Rusiya və Azərbaycan Qərbin institutlarına heç bir tezis vermirlər. Ancaq Qarabağdan ermənilərin köçüb getməsi ilə İrəvan maliyyə axını gözləyir. Yəni köçən ermənilərə ayrılacaq yardımla Ermənistan büdcəsini doldurmaq istəyirlər. Pauer və digərlərinin səfərləri də məhz Amerikanın Ermənistanı daha da özünə yaxınlaşdırmaq istəklərindən irəli gəlir”. Politoloq Zaur Məmmədovun sözlərinə görə, Samanta Pauerin İrəvanda Azərbaycanla bağlı səsləndirdiyi fikirlər onu göstərir ki, o, Makronun yolu ilə gedir: “Hər ikisi danışırlar. Əməldə isə hüquqa əsaslanan Azərbaycanın davranışlarıyla bağlı heç bir mexanizm işə salınmayacaq. Samanta Pauer, Nensi Pelosi, Bob Menendez kimilərə görə qoca Vaşinqton nəsə qəbul etməyəcək. 24 saatlıq tədbirlərin nəticələri orada çoxdan qəbul olunub”.\nTəhlilçi Ramiyə Məmmədova düşünür ki, Samanta Pauer və Yuri Kim Azərbaycana xoş olmayan fikirlər səsləndirən odioz fiqurlardır: “USAİD-in rəhbəri Samanta Pauer bundan əvvəl də özünün Tvitter səhifəsində Azərbaycan ekoloqlarının və QHT fəallarının guya Laçın yolunu \"bağlamalarını\" hədəfə alan ittiham xarakterli fikirlərini yazıb, eləcə də sözügedən istiqamətin açılmasını tələb edib. Yəni bizim üçün tər-təmiz ermənipərəst şəxsdir. Onun Bakıda yüksək səviyyədə qarşılanmasına da zərurət yoxdur. Hələ İkinci Qarabağ müharibəsində öz suveren ərazilərinin azadlığı uğrunda canlarından keçən Azərbaycan əsgər və zabitlərini, eləcə də ölkəmizə mənəvi dəstəyini əsirgəməyən Türkiyə dövlətini “vəhşi” adlandıran bu türkofob indi hansı üzlə ölkəmizə ayaq basır? Bir halda gələ bilər, onu şəhidlərimizin məzarına ziyarətə aparaq, mina terroru baş vermis əraziləri göstərək, erməni vandalizmini, barbarlığını, vəhşiliyini əks etdirən yerlərlə tanış edək. Görsün ki, vəhşi kimə demək lazımdır? Və bu, həmin Samantadır ki, hər dəfə çıxışının əsas hissəsini Bayden administrasiyasının “qondarma erməni genosidini” tanıması ilə fəxr etdiyini bildirir. o, açıq-aşkar ermənipərəstdir və erməni lobbisinin pullarını yeyir. Üstəlik, ağası Sorosun da dəstəyini alır\".\nEmil SALAMOĞLU,\n“Yeni Müsavat”\n     ",
        "views": "1134",
        "date": "28.09.2023 16:21",
        "link": "https://musavat.com/news/turk-dusmeni-samanta-pauer-bakiya-niye-ve-ne-uzle-gelib-reaksiyalar_1009607.html"
    },
    {
        "title": "Rəqabət Məcəlləsi rəqabəti təmin edəcəkmi? - təhlil",
        "category": "İqtisadiyyat",
        "content": "Hüquqşünas: “Rəqabət orqanı tam müstəqil olarsa”...\nİki gün əvvəl Azərbaycan Milli Məclisində on illərdir qəbulu gözlənilən Rəqabət Məcəlləsinin layihəsi üzrə ictimai dinləmələr keçirilib. Ölkənin tanınmış müstəqil ekspertlərinin demək olar ki, heç birinin dəvət almadığı dinləmələrdə deputatlar sənədlə bağlı təkliflərini səsləndiriblər. Millət vəkili Vahid Əhmədov bildirib ki, bu məcəllə inhisarçılıqla mübarizə üçün qəbul edilməlidir:\n“Bu məcəllə qəbul ediləndən sonra onun işləmə mexanizmi qurulmalıdır. Bu qanunun tam işləməsi bir ilin, iki ilin məsələsi deyil. Rəqabət orqanının tabeçilik prinsipindən çox şey asılıdır. İkinci ciddi məsələ bazar payı ilə bağlıdır. 50 faiz payla bazara hökmran olmaq çoxdur, bu, 30 faizə endirilməlidir. Bazar payının 50 faiz olması haqsız rəqabətdir”.\nVüqar Bayramov \nDigər millət vəkili Vüqar Bayramov da hökmran mövqe faizini məqbul saymayıb. Bildirib ki, Azərbaycan bazarında sahibkarın hökmran mövqeyi üçün tətbiq edilən faizin Avropa İttifaqındakı faizə uyğunlaşdırılmasına və müddətli reqressiv yanaşmanın nəzərə alınmasına ehtiyac var: “Yeni Rəqabət Məcəlləsində sahibkar bazarda 50 faiz paya sahib olursa, bu, hökmran mövqe hesab edilir. Düşünürəm ki, bu,  kifayət qədər böyük rəqəmdir. Avropa İttifaqında bu göstərici 40 faizdir. Bu gün inkişaf etmiş ölkələrdə bu məsələni tənzimləyən hüquqi aktlarda həm də reqressiv yanaşma var. Məsələn, sahibkar 30 faiz bazar payına sahibdirsə və uzun müddət bu mövqedə qalırsa, bu da hökmran mövqeyə sahib olmaq deməkdir. Bu gün Avropadakı qanunların fəlsəfəsi məhz zaman aspektindən hökmran mövqeyin qiymətləndirilməsidir\".\nMilli Məclisin komitə sədri Tahir Mirkişili isə deyib ki, rəqabət qanunvericiliyinin əsas məqsədi hansısa şirkətin bazarda qazandığı 60 faiz payı endirmək deyil: “Bəlkə də bəzi şirkətlərin bazarda 50 faiz payının olması dövlətin xeyrinədir. Bu qanun 50 faiz paya sahib olanların qanunsuzluqlara yol verməsinə mane olmaqla bağlıdır. Sanksiyalarla bunun da qarşısı alınacaq”.\nİqtisadiyyat Nazirliyi yanında Antiinhisar və İstehlak Bazarına Nəzarət Dövlət Xidmətinin rəisi Məhəmməd Abbasbəyli bildirir ki, bu gün Azərbaycanda mövcud olan qanunlar 90-cı illərdə qəbul edilib və “bugünkü iqtisadi inkişaf yeni yanaşmaların təsbit olunmasını labüd edir”. O bildirib ki, Rəqabət Məcəlləsinin əsas üstünlüklərindən biri bazarın sərhədinin dəqiq müəyyən edilməsidir: “Bu məcəllə qəbul ediləndən sonra rəqabət qanunvericiliyinin tətbiq dairəsi genişləndiriləcək. Artıq rəqabət aparmamaq öhdəliyi qadağan ediləcək. Bu daha çox satınalmalarda rast gəlinən haldır. Eyni zamanda qiymət əsaslı sui-istifadə meyarları tətbiq edilə biləcək”.\nM.Abbasbəyli qeyd edib ki, eyni sahibkarlıq subyektlərini qohumluq yolu ilə fərqli qohumlar idarə edirlər. Ümumiyyətlə, onun sözlərinə görə, Rəqabət Məcəlləsinin əsas üstünlükləri 9 bölmə olaraq ayrılıb. Xidmət rəhbəri bildirib ki, bunlardan biri bazar sərhədinin dəqiq müəyyən edilməsidir: \"Digər məsələ təsərrüfat subyektlərinə nəzarət sahəsində qeyri-formal münasibətlərin hüquqi müstəviyə keçirilməsidir. Bu gün müxtəlif bazar subyektıləri var ki, ya sahibliyi dolayısıyla eynidir, ya da qohumluq əlaqələri əsasında eyni sahibkarlıq subyektlərini fərqli insanlar idarə edir. Bu vaxta qədər qanunvericilikdə bununla bağlı tənzimləmə yox idi. Amma yeni qanunvericiliklə olacaq. Məcəllənin qəbulundan sonra bu inhisarçılıq aradan qalxacaq. Bazar subyektləri tərəfindən bugünkü qanunvericilikdə rəqabət pozulduqda cəriməni dövlət büdcəsinə ödənməsi tələbi var. Yeni məcəllənin qəbulundan sonra isə hüquqları pozulan bazar subyektinin də öz haqqını alması imkanı yaranacaq. Bugünkü qanunlardan fərqli olaraq, məsuliyyət tədbirləri çeşidlənəcək. Cəzanın çəkindirici məqsədə nail olması əsas prinsip olacaq. Vəzifəli şəxslər üçün əlavə maliyyə sanksiyaları tətbiq ediləcək. Maliyyə sanksiyaları və cərimələrin əsas məqsədi dövlət büdcəsini doldurmaq yox, gələcəkdə bu cür qanun pozuntularından çəkindirmək prinsipi olacaq\".\nƏkrəm Həsənov\nHüquqşünas Əkrəm Həsənov bildirir ki, Rəqabət Məcəlləsinin nəhayət ki, Milli Məclisə çatması, onun parlamentin saytında yerləşdirilməsi müsbət haldır: “Belə layihələri qısa müddətdə tam qiymətləndirmə etmək qeyri-mümkündür. Xarici ölkələrdə belə layihələr ictimai çevrələrdə illərlə müzakirə olunur. Məsələn, Almaniyada Mülki Məcəllə 20 il ictimai müzakirələrdə olub. Yəni belə böyük və həssas sahəyə aid sənədlərin müzakirəsi uzunmüddətli və ictimai açıq şəkildə aparılmalıdır. Bizdə isə böyük ehtimalla, Milli Məclisin payız sessiyasında ən azı 2 oxunuşdan keçəcək. Mən hüquqşünasam, amma qətiyyən deyəmmərəm ki, oxudum və ilk dəfədən tam başa düşdüm. Görünən budur ki, layihə uzun müddətə hazırlanıb və orada çoxsaylı diqqət yetiriləcək məqamlar var. Sənəd təkmil və anlaşıqlı dildə yazılıb, xarici təcrübələrin nəzərə alındığı hiss olunur. Belə deyək ki, ilk baxışdan sistemli bir sənəd görüntüsü yaradır. Lakin bu görüntünün nə qədər doğru olduğunu müəyyən etmək üçün müzakirələrin aparılması, bizim suallarımızın cavablandırılması lazımdır”.\nEkspert bildirir ki, Rəqabət Məcəlləsinin əsas məqsədi ölkədə sağlam rəqabət mühitinin formalaşdırılması olmalıdır: “Ölkədə azad sahibkarlığa, sağlam rəqabətə imkan verilməlidir. Sahibkarların mülkiyyət hüququ qorunmalıdır, çünki sağlam mühitin başlanğıcı mülkiyyət hüququnun nə qədər qorunmasına söykənir. Bunlar olmalıdır ki, ölkəyə özəl investisiyalar gəlsin. Doğrudur, bunun hamısı Rəqabət Məcəlləsinin qəbulu ilə təmin olunmayacaq. Lakin inhisarçılığa qarşı mübarizədə əsas məqam məhz bu məcəllə ilə bağlıdır: mövcud qanunlar köhnəlib, indiki dövrün tələblərinə uyğun deyil. Bu baxımdan, Rəqabət Məcəlləsi təkmildir. Daha bir mühüm məsələ qəbul ediləcək məcəllənin necə icra olunmasıdır. Ən təkmil qanun belə icra olunmadıqda, lazımsız sənədə çevrilir. Məcəllənin və eləcə də digər qanunların icrası məhkəmə sisteminin fəaliyyətinin keyfiyyətindən birbaşa asılıdır: əgər sahibkar məcəllə ilə təsbit olunmuş hüquqlarının pozulması halında onu məhkəmə yolu ilə bərpa edə bilməyəcəksə, onda o sənədin heç bir təsir gücü olmayacaq. Bu baxımdan, məhkəmə-hüquq sistemində əsaslı islahatlar son dərəcə zəruridir. Digər tərəfdən, Rəqabət Məcəlləsinin təsirli olması üçün bir sıra digər qanunların, hüquqi mexanizmlərin də işləməsi lazımdır. Azərbaycanda inhisarçılığı kim yaradır - əsasən məmurlar. Əgər məmurların gəlir bəyannaməsi verməsi mexanizmi işləməyəcəksə, onun inhisarçı biznesi ilə əlaqəsini müəyyən etmək də çətin olacaq. Bu sahədə qanun 2005-ci ildən var, Nazirlər Kabineti hələ də bəyannamə formasını hazırlaya bilməyib. Digər mühüm bir məsələ kommersiya hüquqi şəxslərin və daşınmaz əmlak dövlət reyestrlərinin qapalılığıdır. Biz haradan biləcəyik ki, hansısa şirkətin sahibi kimdir, onlar bir-birinə necə bağlıdır, kimlərin harada daşınmaz əmlakı var? Rəqabət Məcəlləsi layihəsinə əsasən belə məlumatlar rəqabət orqanı üçün açıq olacaq. Belə bir orqan xüsusi olaraq yaradılacaq. Lakin bu, dövlət orqanı olacaq və onun ictimai nəzarəti təmin etmək səlahiyyəti olmayacaq. Hazırda rəqabət orqanı kimi İqtisadiyyat Nazirliyi yanında Antiinhisar və İstehlak Bazarına Nəzarət Dövlət Xidməti çıxış edir. Əgər məcəllədə nəzərdə tutulan orqan bu xidmət olacaqsa, onda hansısa keyfiyyət dəyişikliyini gözləmək mümkün deyil. Çünki bu xidmət İqtisadiyyat Nazirliyi yanında fəaliyyət göstərir. İqtisadiyyat Nazirliyi isə çox geniş səlahiyyətlərə malik qurumdur. Bu nazirlik əksər iri dövlət şirkətlərini - əsasən də təbii inhisarçıları idarə edir. İri dövlət şirkətlərinin satınalmalarında isə inhisarçılıq baş alıb gedir. Satınalmalara nəzarət isə yenə İqtisadiyyat Nazirliyi yanında Antiinhisar və İstehlak Bazarına Nəzarət Dövlət Xidmətindədir. Bundan əlavə, kommersiya hüquqi şəxslərin və daşınmaz əmlakın dövlət reyestri də bu nazirliyin tabeliyindədir. Bütün bu funksiyaların bir qurumda cəmləşdiyi bir şəraitdə rəqabəti təmin edəcək qurumun da ona tabe olaraq fəaliyyət göstərməsi, fikrimcə, gözlənilən nəticəni əldə etməyə imkan verməyəcək. Bu gün Azərbaycanda özəl şirkətlərin əsas gəlir yeri dövlət sifarişləridir. Yəni əsas sifarişçi dövlətdir. Dövlət sifarişlərində sağlam rəqabətin təmin olunması üçün rəqabət orqanının tam müstəqil olması son dərəcə vacibdir. Bütün dünyada rəqabətə nəzarət orqanı müstəqil fəaliyyət göstərir və ictimai nəzarəti də tam təmin edir. Ümid edirəm ki, Azərbaycanda da bu orqan tam müstəqil olacaq, eyni zamanda öz fəaliyyətində ictimai nəzarətin rolunu doğru qiymətləndirəcək”.\nXatırladaq ki, 2006-cı ildə də Azərbaycanda Rəqabət Məcəlləsi layihəsi hazırlanaraq Milli Məclisdə iki oxunuşda müzakirə və qəbul edilib. Lakin layihənin üçüncü oxunuşda müzakirəsi və qəbulu indiyədək baş tutmayıb.\nDünya SAKİT,\n“Yeni Müsavat”",
        "views": "330",
        "date": "28.09.2023 16:20",
        "link": "https://musavat.com/news/reqabet-mecellesi-reqabeti-temin-edecekmi-tehlil_1009618.html"
    },
    {
        "title": "Bakıdan Xankəndiyə 30 avtobus GÖNDƏRİLDİ",
        "category": "Ölkə",
        "content": "Azərbaycanın Qarabağ bölgəsində yaşayan erməni sakinlərin nümayəndələri tərəfindən Xankəndidən mülki şəxslərin Ermənistana daşınması üçün müvafiq nəqliyyat vasitələrinin ayrılmasına dair müraciət daxil olmuşdur.\nRəqəmsal İnkişaf və Nəqliyyat Nazirliyindən Musavat.com-a bildirilib ki, həmin nəqliyyat vasitələri ilə Xankəndi şəhərində və ora yaxın ərazilərdə yaşayan, şəxsi avtomobilləri olmayan mülki şəxslərin daşınması nəzərdə tutulur.\nMüraciətə müsbət baxılaraq, sentyabrın 28-də 30 iritutumlu avtobus Ağdam-Əsgəran-Xankəndi yolu vasitəsilə yola salınıb.",
        "views": "2022",
        "date": "28.09.2023 16:18",
        "link": "https://musavat.com/news/bakidan-xankendiye-30-avtobus-gonderildi_1009616.html"
    },
    {
        "title": "Şəhidlərimizin kredit borcları silinəcək",
        "category": "Sosial",
        "content": "\"Azərbaycan Banklar Assosiasiyası\" (ABA) İctimai Birliyinin Rəyasət Heyətinin geniş tərkibdə iclası keçirilib.\nMusavat.com bu barədə ABA-ya istinadən xəbər verir.\nMəlumata görə, iclasda, lokal xarakterli antiterror tədbirləri çərçivəsində Qarabağda qanunsuz yerləşmiş terrorçuların zərərsizləşdirilməsi, ölkənin suverenliyinin bərpası uğrunda şəhid olmuş və yaralanmış hərbçilərimizlə əlaqədar aşağıdakı qərarlar qəbul olunub:\n- Şəhid olmuş hərbiçilərimizin banklarda olan bütün növ kredit öhdəlikləri, onlara hesablanmış faizlər və digər ödəmələr tam həcmdə silinsin;\n- Yaralanmış hərbiçilərimizin banklara olan kredit öhdəliklərinə 19 sentyabr 2023-cü il tarixindən 31 dekabr 2023-cü il tarixinə olan dövr ərzində hesablanan faizlər və digər ödəmələr bankların hesabına silinsin.\n\"Bank icması hər zaman ölkə prezidentinin tapşırıqlarını rəhbər tutaraq şəhid ailələri və qazilərimizə, eləcə də vətənimizin düşməndən azad edilməsində iştirak edən hərbiçilərimizə münasibətdə həssaslıq nümayiş etdirməyə davam edəcək\", - deyə Assosiasiya bəyan edib.\nABA-nl 1990-cı ildə kommersiya bankları təsis edib. Əsas məqsəd üzv-təşkilatları təmsil etmək, onların müxtəlif növ işgüzar xidmətlərə olan ehtiyaclarının ödənilməsinə dəstək göstərmək və fəaliyyətlərini əlaqələndirməkdəndir. Hazırda, 24 bank və 6 qeyri-bank təşkilatı ABA-nın üzvüdür.",
        "views": "1964",
        "date": "28.09.2023 16:18",
        "link": "https://musavat.com/news/sehidlerimizin-kredit-borclari-silinecek_1009602.html"
    },
    {
        "title": "Putin Kadırovu qəbul etdi: Bir ayda 3 dəfə öldü xəbəri yayılmışdı - VİDEO",
        "category": "Dünya",
        "content": "Rusiya prezidenti Vladimir Putin bu gün 3 dəfə ölüm xəbəri yayılan Çeçenistan rəhbəri Ramzan Kadırovu qəbul edib.\nMusavat.com Rusiya mətbuatına istinadən xəbər verir ki, görüşdə Putin çeçen rəhbərinin və onun komandasının “regionun dinamik inkişafına verdiyi şəxsi töhfəni” müsbət qiymətləndirib.\nPutin respublikadan cəbhə xəttində qəhrəmancasına döyüşən Şimal Hərbi Dairəsinin əsgərlərinə xoş arzularını çatdırıb: “Mən bilirəm ki, siz hər zaman bu məsələlərlə şəxsən məşğul olursunuz, o cümlədən cəbhə xəttində döyüşən, inamla, yaxşı, cəsarətlə, qəhrəmancasına döyüşən oğlanlarımızın ailələrinə dəstək verirsiniz”.\nO, əlavə edib ki, döyüşçülərin digər bölmələrlə “çox yaxşı əlaqələri”ndən məmnundur. O, komandirlərdən birindən çeçenistanlıların necə döyüşdüyünü soruşduğunu da deyib: “Cavab elə o dəqiqə oldu: onlar sizi ruhdan salmayacaqlar, mən onlara tam əminəm. Bu, çox şey deyir. Bu, faktiki olaraq döyüş əməliyyatlarında iştirak edən komandirlərə verilən qiymətdir”.\nKadırov isə Putini əmin edib ki, dövlət başçısının tapşırığı 100 faiz yerinə yetiriləcək.\nXatırladaq ki, avqustun sonlarından indiyədək 3 dəfə Kadırovun öldüyünə dair məlumatlar yayılıb. Onun zəhərlənmə səbəbilə böyrəklərinin iflas etdiyi bildirilir. Kadırov özü bir neçə gün əvvəl “hamı xəstələnə bilər” deməklə səhhətində problem yarandığını etiraf edib.\nMusavat.com",
        "views": "1029",
        "date": "28.09.2023 16:13",
        "link": "https://musavat.com/news/putin-kadirovu-qebul-etdi-bir-ayda-3-defe-oldu-xeberi-yayilmisdi-video_1009608.html"
    },
    {
        "title": "Professor Elbay Qasımzadədən Kamran Əsədova sərt CAVAB: “Bədbəxtçilikdir...”  ",
        "category": "Ölkə",
        "content": "  “Böyük alim, rəhmətlik Xudu Məmmədovun gözəl bir sözü vardı: “Danışa bilməmək özü-özlüyündə bədbəxtçilik deyil. Sadəcə danışa bilməməkdir. Sarsaq-sarsaq danışıb, özünü danışanlardan bilmək bədbəxtçilikdir”.\nMusavat.com xəbər verir ki, bunu professor, Əməkdar memar Elbay Qasımzadə ekspert Kamran Əsədova cavabında bildirib.\nÖncə məlumat üçün qeyd edək ki, Kamran Əsədov “Yeni Müsavat”a açıqlamasında deyib ki, Bakı şəhərindəki memarlıq abidələrini görürük, amma bunların heç birində Memarlıq və İnşaat Universitetinin məzunlarını görə bilmirik:\n“Eyni zamanda həmin  universitetin məzunlarının göstəricilərini də görə bilmirik. Təsəvvür edin, hər il ali təhsil müəssisələrinə qəbul imtahanında ən aşağı ballarla biz tələbələrin  Memarlıq və İnşaat Universitetinə qəbulunu görə bilirik. Tələbələrin təkcə ən aşağı balla qəbulunu yox, həmçinin məzun olma və əmək bazarında iş tapma imkanlarının bu universitetdə çox aşağı səviyyədə olduğunu görürük. Bu onu göstərir ki, universitetdə çox ciddi dəyişikliyə ehtiyac var”. Yazının linki burada.\n\nBuna cavab olaraq Elbay Qasımzadə aşağıdakıları söyləyib:\n“Kamran Əsədovun Azərbaycan Memarlıq və İnşaat Universiteti haqqında fikirləri, əlbəttə, ekspert rəyi deyil. Çünki bu ekspertliyin özü-özlüyündə təsdiqi yoxdur. Hansı təhsilə rəhbərlik edən qurum belə rütbəni hər hansı bir mütəxəssisə verir?\nHərənin özü aldığı ixtisas var və bu ixtisas çərçivəsində fikirləri ilə bölüşmək hüququndadır.\nMən 52 ildir ki, memarlıq sahəsində çalışıram, lakin düşünmürəm ki, bu sahənin ekspertiyəm. Sadəcə olaraq, mütəxəssisəm və bu sahədə nailiyyətlərim var və fikirlərimlə bölüşmək hüququm var.\nMemarlıq ixtisası müstəqil ölkəmizdə ən qədim sənət növlərindən biridir. Tarixi 1000-1500 ildən çox olan memarlıq əsərləri xalqımızın tarixi irsinin zənginliyini əks etdirir.\nMüasir memarlıq təhsilinin 100 ildən çox tarixi var. XX əsrin əvvəllərində Azərbaycan Sənaye İnstitutunda təşkil edilmiş Memarlıq fakültəsi, onillərlə inkişaf etmiş və hal-hazırda Azərbaycan Memarlıq və İnşaat Universitetində fəaliyyətdədir. Bununla bərabər, ölkəmizin başqa təhsil ocaqlarında da bu ixtisas üzrə təhsil verilir. Amma etiraf edək ki, orada dərs deyən müəllim-professor heyəti də bizim universitetin məzunlarıdır.\nAzərbaycan memarlıq sənətinin ulduzları Sadıq Dadaşov, Mikayıl Useynov, Həsənağa Məcidov, Ənvər Qasımzadə, Hənifə Ələsgərov və onlarla başqaları məhz həmin bu memarlıq məktəbinin təhsilini, tərbiyəsini alan dahilərdir.\n50-60-cı illərdə, 70-80-ci illərdə, müstəqilliyimiz dövründə Universitetin məzunları yüzlərlə memarlıq əsərləri yaratmış, Azərbaycan memarlıq məktəbini dünyaya tanıtmışlar”.\nProfessor bildirib ki, XXI əsr Azərbaycan memarlığının yeni parlaq səhifəsini açıb:\n“Son illər ərzində ölkəmizin müxtəlif bölgələrində və Bakıda yüzlərlə ictimai və yaşayış binaları inşa olunub və bunların əksəriyyətinin müəllifləri milli memarlıq məktəbinin məzunlarıdır.\nBu gün Qarabağ və Şərqi Zəngəzurda aparılan quruculuq və yaradıcılıq işlərinin fəal icraçıları yenə də Azərbaycan Memarlıq və İnşaat Universitetinin hazırladığı mütəxəssislərdir. Bəli, bu böyük həcmli işlərə xarici şirkətlər də cəlb olunur. Lakin heç bir ağlı başında olan iş adamı İngiltərədən və yaxud Fransadan bura iş icraçılarını gətirmir. Bura yalnız idarəçilər, menecerlər gəlir. Sırf layihələndirmə işləri ilə yenə də Azərbaycan memarları məşğul olur.\nBununla bərabər, Azərbaycan Memarlıq və İnşaat Universiteti ölkənin müxtəlif bölgələrində çalışan mütəxəssislərin təkmilləşdirilməsinə  böyük diqqət yetirir. Ötən il Azərbaycanın bir çox rayon icra hakimiyyətlərinin memarlıq xidmətlərində çalışan mütəxəssislər belə kursları uğurla bitirdilər. Universitetin və Azərbaycan Memarlar İttifaqının birgə səyləri nəticəsində bir neçə rayona ali təhsilli memar məzunlarımız baş memar vəzifələrinə qəbul olundu.\nKamran müəllimin şəxsi nəzərinə çatdırıram ki, Universitetimizin məhz memarlıq ixtisasına Böyük Britaniya Memarlıq Kral İnstitutu (RİBA) hələ beş il öncə öz yüksək təhsil sertifikatını verib. Post-sovet məkanında heç bir başqa ali təhsil ocağının memarlıq ixtisası üzrə belə nailiyyəti yoxdur. Bu yüksək qurumun da qərarına şübhəlisiniz?\nBizim bilik və bacarığımıza şübhə ilə yanaşanlara məlum olsun ki, Azərbaycan Dövləti mütəxəssislərimizin işinə böyük diqqətlə yanaşır və yüksək qiymətləndirir.\nTəkcə onu demək kifayətdir ki, bu gün Azərbaycanda yüzə yaxın memar “Əməkdar memar” fəxri adı ilə, onlarla memar Azərbaycan Respublikasının orden və medalları ilə təltif edilib, Azərbaycan Respublikasının Prezidentinin xüsusi təqaüdünə layiq biliniblər. O cümlədən, Azərbaycan Memarlıq və İnşaat Universitetinin professor-müəllim heyəti, rektor professor Gülçöhrə xanım Məmmədova başda olmaqla”.\n  Musavat.com\n   ",
        "views": "2814",
        "date": "28.09.2023 16:09",
        "link": "https://musavat.com/news/professor-elbay-qasimzadeden-kamran-esedova-sert-cavab-bedbextcilikdir_1009614.html"
    },
    {
        "title": "Ermənilərlə perspektiv davranış taktikamız - haylara inanmaq olarmı...",
        "category": "Ölkə",
        "content": "Ekspertlər hesab edir ki, ermənilərin kütləvi köçünün arxasında böyük hiylə var; “Ermənilər uduzduqda üz-üzə döyüşmürlər, terrora baş vururlar, ona görə...”\nAntiterror tədbirlərindən sonra Qarabağda Azərbaycanın suverenliyinin bərpası həyata keçirilir. Azərbaycan bəyan etdi ki, dinc ermənilərin bütün hüquqları qorunacaq. Ancaq bununla Xankəndi, Ağdərə, Xocavənd, Xocalıdakı ermənilərin bir hissəsi Qarabağı tərk edərək, Ermənistana gedirlər.\nKöç zamanı Azərbaycan jurnalistləri Laçın postunda onlardan niyə getdiklərini soruşanda könüllü şəkildə çıxdıqlarını, Azərbaycan tərəfdən hər hansı təzyiqə məruz qalmadıqlarını deyirlər. Bəziləri isə etiraf edir ki, niyə köçdüyünü özü də bilmir. Bu o deməkdir ki, onları görüntü yaratmaq üçün erməni “baş bilənlər”, Ermənistan zorla Qarabağdan çıxarır. \nBu prosesdə iki məqama diqqət yetirilməlidir.\nBirincisi, bəzi ermənilər jurnalistlərə deyir ki, “azərbaycanlıları çox istəyirik”, “birgə yaşamaq əladır”. Hətta ermənilərdən biri “erməni millət deyil, azərbaycanlıları çox istəyirəm” deyib. Ancaq təzyiqlə üzləşmədiyini deyən ermənilərin bir çoxu sərhədi keçib Ermənistana gedəndə erməni mediasına əks açıqlamalar verirlər.\nSahib Məmmədov\nSosial Tədqiqatlar Mərkəzinin İcra Aparatının rəhbəri Sahib Məmmədov bununla bağlı maraqlı şərh verib. O bildirir ki, köç məqsədli şəkildə təşkil olunub: “Deportasiya effekti yaradırlar. Bu tərəfdə bizim jurnalistlərə deyirlər ki, \"bizə dedilər çıxın, biz də çıxırıq\", “biz azərbaycanlılardan narazı deyilik” və s. O tərəfə keçəndə isə onları qlobal media gözləyir. Onlar da ritorikanı dəyişir, başlayırlar ki, zorla çıxarırlar\"...\nErmənilər bu hiyləgərliklə nəyəsə nail ola bilərmi?\nİkincisi, şübhəsiz, Qarabağda bir çox erməni qalıb yaşayacaq. Onların indi söylədikləri yalvarış, “azərbaycanlıları çox istəyirik” açıqlamalarında səmimiyyət axtarmağa dəyərmi? Ümumiyyətlə, qarşıdakı müddətdə ermənilərlə taktiki, strateji davranışımız necə olmalıdır? Onlara inanmaq olarmı?\nAzər Hüseynov\nSiyasi şərhçi Azər Hüseynov mövzu ilə bağlı “Yeni Müsavat”a dedi ki, ermənilərdən müsahibə alınması məsələsini bir neçə aspektdən dəyərləndirmək lazımdır: “Ora gedən media nümayəndələrinin geosiyasi, siyasi, prosesin mahiyyəti ilə bağlı anlayışı olmalıdır. Siyasi korrekt sual vermək lazımdır. Birincisi, \"Siz Ermənistan vətəndaşısınızmı?\", daha sonra “Azərbaycan ərazisinə nə üçün gəlmisiniz?” Buradan çıxış edərək demək lazımdır ki, Dağlıq Qarabağ deyilən qondarma qurumda yaşayanlara Ermənistan necə vətəndaşlıq verir. Axı Ermənistan özü belə separat rejimini tanımayıb. Tanımadığı bir rejimin vətəndaşlarına hansı əsasda Ermənistan pasportları verilir. Bu, əslində beynəlxalq hüquqi cinayətdir. Bir dövlətin dünyanın tanıdığı ərazilərində başqa dövlətin vətəndaşlarına pasport paylaması. Ora gedən media işçilərinin siyasi savadlılığı olmalıdır.\nDaha sonra, əslində gedən ermənilərdən müsahibə alınmalıdırmı? Bilmirəm, bəlkə media siyasətində bu vacibdir. Amma Azərbaycan TV-ləri ilə dünya media orqanlarının təbliğat imkanları eyni deyil. Qərb mediası həqiqətlərimi deyəcək? Ona görə “ermənilərdən müsahibə alaqmı” deyə məndən soruşsalar, deyərdim ki, sualları separat rejimdə vəzifə sahibləri olanlara vermək lazımdır.\nÇox istəmək məsələsinə gəldikdə isə ermənilər o tip millətlərdəndir ki, özlərindən başqasını çox istəmirlər, onlarla maraq tərəfdaşı olurlar. Tutaq ki, Rusiya. Rusiyanı bu gün söyürlər. Halbuki Rusiya onların zəmanətidir. İndi də deyirəm, Rusiya çalışacaq ki, Qarabağda qalan ermənilərin beynəlxalq təhlükəsizlik qarantı olsun. Hüquqi olaraq bu öz təsbitini tapsın. Mən bunu emosiyasız qarşılamağın tərəfdarıyam. Çünki hazırda Rusiya Qərbdən fərqli olaraq bu məsələdə daha açıq kartlarla oynayır\".\nEkspert əlavə edib ki, bununla belə, bizim üçün önəmli olan Türkiyə-Azərbaycan qardaşlığının dərinləşdirilməsidir: “Çünki biz bir-birimizi çox istəyirik. Çünki eyni din, eyni dil, eyni canıq. Sevgi iki halda yaranar. Ya canın canından olmalıdır, ya dinin dinindən. Ancaq ermənilər üçün irq önəmlidir. Din də lazım olanda önəmlidir. Çünki ermənilər üçün əsl xristian ancaq onlardır.\nDeportasiya görüntüsü yaratmağa cəhd edəcəklər. Biz bundan sonra nəyə diqqət etməliyik. Bunu xüsusilə müvafiq orqanlara bir vətəndaş, bir siyasi şərhçi, partiya funksioneri olaraq təklif edərdim. Ermənilər uduzduqda assimetrik mübarizəyə keçirlər. Yəni üz-üzə döyüşmürlər, terrora baş vururlar. ASALA bunun bariz nümunəsidir. Ermənistan bizimlə sülh imzalasa da, biz bunu diqqətdə saxlamalıyıq. İkincisi isə reinteqrasiyadan istifadə edib gələcəkdə onların bizim bayraq altında artıq-əskik danışmamaları üçün ermənilərin elitasında, bizim ölkədə separatçılara qarşı sərt olmaq lazımdır\".\nNazim Cəfərsoy\n“Qafqaz Strateji Araşdırmalar Mərkəzi”nin sədr müavini Nazim Cəfərsoy isə bildirir ki, Azərbaycan dövləti Qarabağdan köç edən bütün ermənilərə “Bizə Azərbaycan tərəfindən heç bir təzyiq  yoxdur,  özümüz gedirik” şəklində bir sənəd imzalatmalıdır: “Peşəkar beynəlxalq hüquqşünaslarımız bunun ən uyğun formasını taparlar. Ayrıca sərhəd-buraxılış məntəqəsində bu gedənlərin hamısına niyə getdiyi soruşulmalı və video qeydiyyatı aparılmalıdır. Bu çox vacibdir. Çünki bu gedənlər sabah bizi \"etnik təmizləmə\" iddiası ilə məhkəməyə verəcəklər, təbliğat  kampaniyasında aktiv rol alacaqlar. Dövlət olaraq yeni problemlərlə üzləşməmək üçün bunları mütləq etməliyik. Bu videolar və sənədlər məhkəmə prosesi və kampaniyaları təsirsiz hala gətirmək üçün şərtdir. Azərbaycan mediasının nümayəndələrinə bir xahiş edirəm. Qarabağda ermənilərdən müsahibə alan jurnalistlər mümkün qədər mülki əhaliyə oradan niyə çıxdığı məsələsini ətraflı soruşsunlar. Bu cür nümunə var, amma azdır. Çalışıb hamıdan soruşmaq lazımdır. Ölkədə onlarla media var, 100 jurnalist gündə 10 nəfərə  soruşsa, bu məsələ  həll olunar. Videoları isə saxlamaq lazımdır, əmin olun ki, hamısı lazım olacaq\".\nKənan Rövşənoğlu\nSiyasi şərhçi Kənan Rövşənoğlu isə deyib ki, ermənilərin bu şəkildə kütləvi köçünə gərək yox idi: “Tədricən də çıxa bilərdilər. İşıq, su, hətta çörək də verirdi Azərbaycan. Rahat, sakit şəkildə gedə bilərdilər. Bu kütləvi, xaotik qacışın iki məqsədi var. Birincisi, Ermənistanda xaos və ajiotaj yaratmaq. Güman ki, Paşinyanı devirmək üçün. İkincisi, beynəlxalq ictimai rəydə Azərbaycana qarşı nifrət yaratmaq, guya ermənilərin qorxu səbəbindən qaçdığını göstərmək üçün. İndi çəkilib yayılan fotolar uzun illər Azərbaycana qarşı istifadə ediləcək”.\nAfaq MİRAYİQ,\n“Yeni Müsavat”",
        "views": "380",
        "date": "28.09.2023 16:08",
        "link": "https://musavat.com/news/ermenilerle-perspektiv-davranis-taktikamiz-haylara-inanmaq-olarmi_1009611.html"
    },
    {
        "title": "Sülhməramlılar Qarabağı tərk edir? – Rusiyadan ilk siqnal GƏLDİ – Kamran Həsənli CANLIda",
        "category": "Son xəbər",
        "content": "“Dağlıq qarabağ respublikasının buraxılması hərbi fəaliyyətlərin dayandırılması nöqteyi-nəzərindən yaxşıdır”.\nBu barədə Rusiya Dövlət Dumasının MDB məsələləri üzrə komitəsinin sədri Viktor Vodolatski bildirib. “Ermənistan və onun lideri Nikol Paşinyanın bütün platformalarda Qarabağı Azərbaycan ərazisi kimi tanıması nəzərə alındıqda indi cari proses gedir. Təbii ki, Qarabağın erməni sakinləri ərazini tərk edir, Ermənistanda və ya Rusiyada yaşayacaqlar. Təbii ki, bizim orada yerləşən sülhməramlı qüvvələrimizin varlığı əhəmiyyətsiz olacaq. Ancaq bunu üç ölkənin – Rusiya, Azərbaycan və Ermənistanın liderləri həll edəcəklər”, – o deyib.\nV.Vodolatskinin sözlərinə görə, Moskvanın prioriteti regionda hərbi fəaliyyətlərin dayandırılmasıdır. “Rusiya üçün Cənubi Qafqazda sabitlik elementi vacibdir”, – Duma üzvü qeyd edib.\nBu və gündəmdəki digər xəbərləri aparıcı Kamran Həsənli müzakirə edəcək. Müzakirədə tamaşaçılarımız da iştirak edə bilər.",
        "views": "632",
        "date": "28.09.2023 16:07",
        "link": "https://musavat.com/news/sulhmeramlilar-qarabagi-terk-edir-rusiyadan-ilk-siqnal-geldi-kamran-hesenli-canlida_1009610.html"
    },
    {
        "title": "“Reinteqrasiya prosesində vətəndaş cəmiyyətinin üzərinə böyük öhdəlik düşür”",
        "category": "Siyasət",
        "content": "Günel Səfərova: “Həm azərbaycanlılar, həm də erməni icması ilə iş üçün ciddi fəaliyyət planı hazırlanmalıdır”\nLokal antiterror tədbirləri nəticəsində Qarabağda separatizmə həlledici zərbə vuruldu. Regionda yaşamaq istəyən ermənilərə öncədən təqdim edilən seçim yenidən xatırladıldı: Qarabağda yaşamaq istəyirsinizsə, Azərbaycan vətəndaşlığını qəbul etməlisiniz. Azərbaycan hökuməti paralel olaraq reinteqrasiya prosesinin sürətlənməsi üçün müvafiq tədbirləri görür.\nLakin reallıq budur ki, 30 il müharibə şəraitində yaşamış iki xalqın reinteqrasiyası üçün yalnız dövlət səviyyəsində görüləcək tədbirlər yetərli olmayacaq. Cəmiyyətlər prosesə hazırlanmalıdır. Bunun üçün də dövlət qurumları ilə yanaşı, vətəndaş institutları ilə birgə strategiya müəyyən edilməlidir.\nQeyri-Hökumət Təşkilatlarına Dövlət Dəstəyi Agentliyinin Müşahidə Şurasının üzvü Günel Səfərova “Yeni Müsavat”a mövzunu belə şərh etdi: “İlk növbədə reinteqrasiya prosesinin nəyi ehtiva etdiyini tam aydınlaşdırmaq lazımdır. Elə bir təəssürat yaranır ki, söhbət yalnız Qarabağda yaşayan etnik ermənilərin Azərbaycana reinteqrasiyasından gedir. Bu, hərtərəfli məsələdir. Eyni zamanda söhbət həm də 30 il elindən, obasından didərgin salınan Azərbaycan xalqının  reinteqrasiyasından gedir. Müharibə bizim üçün də itkilərlə yekunlaşdı. Şəhidlərimiz, qazilərimiz, yaralılarımız var. Bu baxımdan, məsələ həddən artıq həssasdır. Odur ki, rəsmilərin verdikləri mesajları dəstəkləyirəm. Azərbaycan reinteqrasiyaya hazırdır. Bu özünü məhv edilmiş infrastrukturun yenidən qurulması, etnik ermənilərə humanitar yardımın göstərilməsi şəklində göstərir. Azərbaycan çoxmillətli dövlətdir. Ölkəmizdə yaşayış elə qurulub ki, insanlar bir-birini etnik mənşəyinə görə dəyərləndirmir, əksinə, gündəlik yaşayışda bu amil sorğulanmır. 44 günlük Vətən müharibəsində də etnik mənşəyindən asılı olmayaraq hər kəsin Vətən üçün şəhid olmağa hazır olduğunu gördük. Bu, Azərbaycanı unikal edən cəhətdir. Dünyada Azərbaycan kimi tolerant, multikultural yanaşma sərgiləyən ikinci dövlət çətin tapılar. Antiterror tədbirləri nəticəsində 192 hərbçi, 1 mülki şəxs şəhid olub, 511 hərbçi yaralanıb. Allah şəhidlərimizə rəhmət eləsin! Yaralılara şəfa diləyirəm. Reinteqrasiya prosesində həm həssas amillər, həm də sosial amillər nəzərə alınmalıdır”.\nGünel Səfərova\nG.Səfərova vətəndaş cəmiyyətinin rolundan da danışıb: “Vətəndaş cəmiyyətinin üzərinə böyük öhdəlik düşür. Reinteqrasiya prosesi ilə əlaqədar tədbirlər keçirilməli, məlumatlandırma kampaniyaları aparılmalıdır. Bu sahədə gənclərin üzərinə böyük yük düşür. Düşünürəm ki, xüsusilə qadınların bu prosesdə rolunu artırmaq lazımdır. Ermənilərlə dialoqa başlamalıyıq. Bunun üçün müəyyən zaman lazımdır. Cənubi Qafqaza nəhayət ki, sülhün gətirilməsi ilə  Azərbaycan eyni zamanda dünyaya nümunə göstərməlidir.  Azərbaycanlılarla ermənilərin birgəyaşayış dövrü olub. İki xalq arasında heç bir problem olmadığı halda birdən-birə münaqişə yarandı. Ermənilər anidən torpaqlarımıza iddia irəli sürməklə münaqişə yaratdılar. Bəzi məsələlərdə sıravi vətəndaşların heç bir günahı yoxdur. Bu baxımdan, hesab edirəm ki, həm azərbaycanlılar, həm də erməni icması ilə iş üçün ciddi fəaliyyət planı hazırlanmalıdır. Bu planın hazırlanmasının bir hissəsində vətəndaş cəmiyyəti institutları, QHT, təşəbbüs qruplarının üzərinə xeyli iş düşür. KİV-də \"hate speech\"dən (nifrət nitqi) uzaq durmalıyıq. Dünyada Azərbaycan kimliyinin ən gözəl cəhəti etnik kimliyindən asılı olmayaraq hər vətəndaşa gözəl münasibətin, birgəyaşayış konseptinin olmasıdır. Avropa və digər xarici institutlarda çalışan biri kimi deyə bilərəm ki, bizim üçün pafoslu səslənən fikirlər o toplumlarda asan qəbul edilmir. İnsan hüquqlarını öz plana çıxaran bir çox ölkələr birgəyaşayış konsepsiyasını qura bilməyib. Bu məişətdə də, idarəçilikdə də hissolunacaq dərəcədədir. Azərbaycanda isə belə problem yoxdur\".\n Ceyhun Məmmədov\nMillət vəkili Ceyhun Məmmədov “Yeni Müsavat”a şərhində bildirdi ki, azərbaycanlıların ermənilərlə birgəyaşayışında heç bir problem olmayıb: “Sonradan separatçılar və eyni zamanda xaricdən dəstəkləyən bəzi qruplar  azərbaycanlılarla ermənilər arasında düşmənçilik yayaraq münasibətləri pozmağa çalışdılar. Düşünürəm ki, reinteqrasiya prosesi müddətində atılan müvafiq addımlar nəticəsində gələcəkdə heç bir narahatlıq olmayacaq. Azərbaycan gəncliyi Vətənə, dövlətə bağlıdır. Hazırda Qarabağda geniş bərpa-quruculuq tədbirləri həyata keçirilir. Bu bizə proseslərin qısa zamanda həyata keçiriləcəyini deməyə əsas verir. Azərbaycan bütün məqsəd və hədəflərinə nail olacaq. Bunun üçün Azərbaycanın potensialı və imkanları var. Ermənilər də bu reallığı dərk etməlidirlər. Onlar anlamalıdırlar ki, başqa yol yoxdur. Əgər bir yerdə yaşamaq istəyiriksə, adekvat davranmaq lazımdır. Azərbaycan gəncliyi də prosesə tam hazırdır”.\n  HAZIRLADI: Nigar HƏSƏNLİ",
        "views": "199",
        "date": "28.09.2023 15:59",
        "link": "https://musavat.com/news/reinteqrasiya-prosesinde-vetendas-cemiyyetinin-uzerine-boyuk-ohdelik-dusur_1009605.html"
    },
    {
        "title": "İranda yanacaq problemi davam edir - VİDEO",
        "category": "Son xəbər",
        "content": "İranda insanlar yanacaq almaq üçün uzun növbələrdə gözləyirlər.\nBu barədə “Azad İran” “Telegram” kanalı məlumat yayıb.\nMəlumatda qeyd olunub ki, ötən gecə Sistan və Bəlucistan əyalətinin Nikşəhr bölgəsinədə çəkilən videoya görə, şəhərin yanacaqdoldurma məntəqəsinin qarşısında avtomobillərin uzun növbəsi yerli sakinlər üçün ciddi problemlər yaradıb.\nMəlumat üçün əlavə edək ki, sözügedən əyalətdə yanacaq problemi əsas məsələlərdən biridir, lakin indiyədək hökumət tərəfindən həll yolu tapılmayıb.",
        "views": "223",
        "date": "28.09.2023 15:57",
        "link": "https://musavat.com/news/iranda-yanacaq-problemi-davam-edir-video_1009586.html"
    },
    {
        "title": "Regionda yeni şərtlər - ABŞ-ı təlaşlandıran və hərəkətləndirən səbəblər",
        "category": "Siyasət",
        "content": "Vaşinqtonda sülh danışıqlarına ev sahibliyi edən Ağ Ev Azərbaycanın terrorçuların onurğa sütununu sındırmasından niyə narahatdır; ekspertlərdən ilginc açıqlamalar\nAzərbaycanın Qarabağ bölgəsində keçirdiyi antiterror tədbiri və bunun nəticəsində dövlət suverenliyini tam bərpa etməsindən sonra regionda tamamilə yeni bir şərtlər, reallıqlar yaranıb. Bunu Prezident İlham Əliyev bir neçə gün öncə xalqa müraciətində də qeyd etdi.\nİndi qarşıda iki əsas məsələ var - reinteqrasiyanın və Qarabağda bərpa işlərinin tam miqyasda sürətlənməsi, Ermənistanla sülh müqaviləsinə nail olmaq. Bu ərəfədə maraqlı bir hal müşahidə olunur: Dünya gücləri yenidən Cənubi Qafqazda nüfuz savaşına başlamış kimi görünür və proseslərdə daha çox rol almağa çalışırlar.\nMakron Fransasının davranışları artıq təəccüb doğurmur, bütün varlığı ilə erməni separatizmi, işğalı və terrorunu himayə edir. Elə Fransa xarici işlər nazirinin son absurd iddiaları da bunu bir daha təsdiqləyir. “Ermənistanın yanında bizim ölkə kimi nə bir ölkə, nə də bir dövlət yerləşmir və siz bunu çox yaxşı bilirsiniz”. “Yeni Müsavat”ın məlumatına görə, bunu Fransanın xarici işlər naziri Ketrin Kolonna parlamentdə sual-cavab iclasında deyib. Onun sözlərinə görə, BMT Təhlükəsizlik Şurasının diplomatik səviyyədə bütün iclasları istisnasız olaraq Fransanın təşəbbüsü ilə keçirilib. “Həmçinin artıq dediyim kimi, Fransanın təşəbbüsü ilə Ermənistanda müşahidə missiyası yerləşdirilib. Bütün bunlar humanitar səviyyədə doğrudur. İlin əvvəlindən nazirliyimiz Ermənistanın və Qarabağın erməni əhalisinə 5 milyon avrodan çox vəsait ayırıb. Mən son günlərdə baş verənləri nəzərə alaraq, bu yardımı daha 7 milyon avro həcmində artırmaq qərarına gəldim”, - nazir deyib. Xarici işlər naziri onu da qeyd edib ki, Fransa Ermənistanla müdafiə sahəsində də əlaqələri gücləndirib. “Hərbi attaşe Fransanın İrəvandakı səfirliyində olacaq. Və sonra, tezliklə sərhəddən çox da uzaq olmayan Sünik (Zəngəzur - \"YM\".) bölgəsində konsulluq açacağıq. Ona görə də hesab edirəm ki, bu, Fransanın Ermənistanı güclü dəstəklədiyinin əyani sübutudur\", - o bildirib. Fransız nazir ermənipərəst mövqeyinin davamında bunları iddia edib: “Rusiyanın Ermənistanı tərk etməsi və Azərbaycanın hərbi əməliyyatlarında şərik olması beynəlxalq diplomatik addımları daha da zəruri edir. Fransanın yanında, ümid edirəm ki, biz Avropanı görəcəyik, o, bu reallığı nəzərə almalı, Ermənistanın ərazi bütövlüyünə hörmət etmək və Qarabağ ermənilərinin yaşamaq hüququnu qorumaq üçün bizimlə birgə çalışmalıdır. Bizim etdiyimiz budur”.\nGöründüyü kimi, Ermənistanın “böyük bacısı” bölgədə katalizator rolunu oynamaqda davam edir. Amma bu kontekstdə ABŞ-ın təlaşlanması və hərəkətlənməsi xüsusi diqqət çəkir və təəccüb doğurur. Ən azı ona görə ki, ABŞ son aylaradək tənzimlənmədə aktiv rol oynayırdı və Vaşinqtonda günlərlə davam edən görüşlər keçirilmişdi. Vaşinqtonda sülh danışıqlarına ev sahibliyi edən Ağ Ev Azərbaycan erməni terrorçularının onurğa sütununu qırmasından, həmçinin mülki erməniləri də xunta rejiminin girovluğundan xilas etməsindən niyə narahat olsun ki? Özü də belə bir narahatlığın antiterror koalisiyasının başında dayanan dünyanın supergücündə olması acı təəssüf doğurur. Ağ Ev bildirib ki, Qarabağdakı vəziyyəti diqqətlə izləyir. Bu barədə “Turan”ın Vaşinqton müxbiri bildirib. “Əlbəttə, bu, narahatlıq doğurur”, - prezident Baydenin mətbuat katibi Karin Jan-Pyer brifinqdə deyib və əlavə edib ki, Ağ Ev Milli Təhlükəsizlik Şurası “bu məsələni yaxından izləyir”. “Birləşmiş Ştatlar hesab edir ki, Azərbaycan və Ermənistanın davamlı sülh sazişi əldə etməsi olduqca vacibdir”.\nBunu isə ABŞ Dövlət Departamentinin sözçüsü Metyu Miller deyib. “Biz bir müddətdir bunun təbliğatını aparırıq. Biz açıq şəkildə dedik ki, hər iki tərəf çətin kompromislərə getməyə hazır olarsa, buna nail olmaq olar. Açığı, biz son bir neçə ayda belə bir şey görməmişik. Qeyd edim ki, Prezident Əliyev və baş nazir Paşinyan gələn həftə görüşəcəklərini açıqlayıblar. Biz onların görüşməsinin və nəticədə iki ölkə arasındakı uçurumu aradan qaldırmasının vacib olduğuna inanırıq”, - deyə Miller bildirib. Miller deyib ki, Vaşinqton Qarabağda beynəlxalq nəzarətlə bağlı  Ermənistanın çağırışlarını dəstəkləyir. “Biz hesab edirik ki, Qarabağ ermənilərinin hüquqlarının və təhlükəsizliyinin qorunması ilə bağlı Azərbaycanın vədlərinin yerinə yetirilməsini yoxlayacaq beynəlxalq missiya olmalıdır. Belə missiyanı təmin etmək üçün müttəfiqlərimiz və tərəfdaşlarımızla işləyirik”, - o deyib.\nKreml də ABŞ-ın bu təklifinə reaksiya verib. Kreml ABŞ-ın Qarabağla bağlı müşahidə missiyası yaratmaq fikrində hələlik heç bir konkretlik görmür. APA-nın Moskva müxbiri xəbər verir ki, bunu Kremlin mətbuat katibi Dmitri Peskov bildirib. “Qarabağda beynəlxalq missiya yalnız Bakının razılığı ilə mümkündür. Biz burada konkretlik görmürük, istənilən missiya yalnız Azərbaycan tərəfinin razılığı ilə mövcud ola bilər. Biz İrəvan və Bakı, eləcə də Qarabağın etnik erməniləri ilə əlaqələrimizi davam etdirəcəyik”, - Rusiya Prezidentinin mətbuat katibi Dmitri Peskov bildirib. Onun sözlərinə görə, ABŞ-ın “şifahi müdaxilələri” ilə müqayisədə Rusiya Federasiyası faktiki olaraq Qarabağ nizamlanması prosesində iştirak edir. Beynəlxalq missiya ideyasına hansı ehtiyac var? ABŞ bu yolla bölgəyə təsirini artırmaq istəyirmi? Ekspertlərimizin ümumi fikri budur ki, bölgədə öz oyunlarını oynamaq istəyən qüvvələrə şans vermək olmaz.\n İlham İsmayıl \nTəhlükəsizlik üzrə ekspert İlham İsmayıl “Yeni Müsavat”a bildirdi ki, 44 günlük müharibə bitəndən sonra bölgə uğrunda qlobal güclər arasında geosiyasi qarşıdurma açıq müstəviyə keçib və ona görə ABŞ-ın, Fransanın bölgəyə müdaxiləsi daha da aktiv fazaya daxil oldu: “Əgər ABŞ bütövlükdə Rusiyanın Cənubi Qafqazdan çıxması istiqamətində siyasət aparırsa, rəsmi Paris Ermənistana hərtərəfli dəstək verməklə Rusiyanı bölgədə məhz Fransanın əvəz edəcəyini planlayıb. Azərbaycanın lokal antiterror əməliyyatından sonra isə hansısa formada ABŞ və Qərb bölgədə təsirini gücləndirmək üçün təcili addımlar atırlar. Konkret olaraq Qarabağda beynəlxalq missiya ideyasının arxasında məkrli planlar dayana bilər. Vaxtilə Kosovada işlənən variant kimi, ermənilərin Qarabağı tərk etməsini \"etnik təmizləmə\" kimi dəyərləndirib, beynəlxalq qüvvələrin təminatı ilə onların geri qayıtmasını təşkil etmək və bundan sonra hansısa status barədə uzunmüddətli müzakirələrə başlamaq. Əlbəttə, bu o demək olar ki, mümkün deyil və ABŞ da bunu aydın dərk etdiyindən, Samanta Pauerin və Yuri Kimin Ermənistana səfərinin əsas məqsədinin daha çox “post Qarabağ” dövrünü diqqətdə saxlamaq olduğunu görürük. Yəni Qarabağı öz xoşu ilə tərk edən ermənilərə yardım edəcəklərini və artıq həm ABŞ-ın, həm də Fransanın ayırdığı konkret maliyyə yardımlarını elan etmələri də göstərir ki, bütün Qərb Azərbaycanın Qarabağın qalan hissəsində dövlət nəzarətini bərpa etməsini qəbul edir\". İ.İsmayıl əlavə etdi ki, sadəcə olaraq, ABŞ Qarabağın azad edilməsinin “günahını” Rusiyanın üzərinə yıxıb, Ermənistanda anti-Rusiya əhval-ruhiyyəsini qızışdırır və bunu gizlətmir: “Elə buna görə də Rusiya ABŞ-a bu siyasətdən imtina etməyə rəsmi çağırış etdi. ABŞ dövlət katibi Blinkenin Azərbaycan Prezidenti İlham Əliyevə sonuncu zəngində beynəlxalq müşahidə missiyasının Qarabağa buraxılmasına şərait yaradılması təklifi ilə çıxış etməsinə bir şərtlə razılaşmaq olar ki, Azərbaycan dövlət strukturları tam şəkildə Xankəndidə dövlət nəzarətini təmin etdikdən sonra beynəlxalq müşahidə missiyası fəaliyyət göstərsin. Əks halda, 44 günlük müharibədən sonra Rusiyanın qısa müddətdə erməni qaçqınları Qarabağa geri qaytarmasının beynəlxalq variantı ilə üzləşə bilər və biz olmadığımız halda maraqlarımıza uyğun olmayan situasiya ilə üzləşə bilərik. Açığı, Rusiya da özünün hələ sahədə olduğu müddətdə bu missiyaya müsbət baxası deyil. Razılıq olduğu halda da, beynəlxalq müşahidə missiyasının tərkibi, sayı, onların qalma müddətinin də bəri başdan müəyyən edilməsi - zaman kəsimi uzunmüddətli ola bilməz - önəmlidir. Təkrar edirəm, beynəlxalq qınağa, hədəfə tuş gəlməmək üçün bu müşahidə missiyasına o vaxt razılıq vermək olar ki, artıq Xankəndi və ətrafı tam olaraq Azərbaycan dövlət strukturlarının nəzarətində olsun”.\nAkif Nağı \nAzad Vətən Partiyasının sədri Akif Nağı bildirdi ki, Azərbaycan öz gücü ilə regionda status-kvonu dəyişdi, ədaləti bərpa etdi, hər şeyi öz yerinə qoydu: “Bəzi dövlətlər bizim bu cür sərbəst və uğurlu hərəkətlərimizdən, əldə etdiyimiz nəticələrdən narahatdır. Bu narahatlıq Rusiyada da var, amma prosesin içərisində olduqları üçün bir qədər arxayın görünür, ən azından qıcıqlarını büruzə vermirlər. ABŞ isə İkinci Qarabağ müharibəsi zamanı olduğu kimi, bu dəfə də bir günlük antiterror əməliyyatının gedişində tam kənarda qaldı, prosesdən çox gec xəbər tutdu. Ona görə də narahatlığını aydın şəkildə nümayiş etdirir, nəzərdən qaçırdıqlarının yerini tələm-tələsik doldurmağa çalışır”.\nA.Nağı bildirdi ki, ABŞ məhz bu məqsədlə artıq bir neçə heyətini Ermənistana göndərib, bəzi təkliflərlə çıxış edib: “Xüsusilə Qarabağdakı ermənilərin \"təhlükəsizliynin və hüquqlarının təmin olunmasına nəzarət məqsədilə yeni beynəlxalq missiya\"nın yaradılmasına dair təklif diqqəti cəlb edir. Prezident İlham Əliyev konkret şəkildə bildirib ki, dövlətimiz özünün suveren hüquqlarını reallaşdırıb, bütün ərazilərimizdə “dövlət suverenliyi tam bərpa olunub” . Dövlət başçısı onu da vurğulayıb ki, biz hərəkətlərimizdə sərbəstik, kimlərinsə məsləhətinə ehtiyacımız yoxdur. Azərbaycan Prezidenti son günlərdə bildirib ki , kimlərsə bölgədə vəziyyətlə tanış olmaq istəyirsə, gələ bilər. Amma başqa niyyət və ya səlahiyyətlə gəlmək istəyənlərin xidmətinə ehtiyacımız yoxdur. Vaşinqtonun yeni təşəbbüsü yerinə düşmür, aydın şəkildə rədd edilməlidir! Azərbaycan bu cür yeni təşəbbüslərə imkan verməməlidir. Bu təşəbbüslər ancaq məsələnin dolaşdırılmasına, kənar və lüzumsuz müdaxilələrə şərait yarada bilər. Buna isə heç bir ehtiyac yoxdur. Amerikalıların yenidən “velosiped icad etmələrinə” imkan verilməməlidir\".\nYeri gəlmişkən, ötən həftə Rusiya XİN rəhbəri Sergey Lavrov da ABŞ və bəzi Avropa paytaxtlarının bölgədə tənzimləmə adı altında əslində gərginliyi tətiklədiklərini BMT Təhlükəsizlik Şurasının tribunasından bəyan etmişdi. Eyni zamanda Azərbaycanın baş diplomatı Ceyhun Bayramov konkret ad çəkməsə də, bəzi qüvvələrin katalizator rolunu oynadığına işarə vurmuşdu...\nElşad PAŞASOY,\n“Yeni Müsavat”\n   ",
        "views": "381",
        "date": "28.09.2023 15:56",
        "link": "https://musavat.com/news/regionda-yeni-sertler-abs-i-telaslandiran-ve-hereketlendiren-sebebler_1009604.html"
    },
    {
        "title": "\"Həyatdan nakam köçdü o da...\" - Əməkdar artist",
        "category": "Şou-biznes",
        "content": "\"Mənə çox maraqlıdır görəsən aranızda balaca Bəyimxanımı tanıyanlar çoxdur ya az?\"\nBu sözləri əməkdar artist Bəyimxanm Vəliyeva sosial şəbəkə hesabında yayımladığı arxiv videosu ilə bağlı yazıb.\n\"Bu isə düz 1996-ci ilin görüntüsüdür. Yəni üstündən düz 27 il keçib. O zaman mən hamımızın sevimlisi Ələkbər əmi var idi. Yəqin ki, çoxunuz xatırlayarsınız. Allah ona qəni-qəni rəhmət eləsin, həyatdan nakam köçdü o da. O zaman mən Ələkbər əminin bütün efirlərinin ən sevimli ifaçısı idim. Hər zaman öz verilişlərinə məni mütləq çəkirdi\" - də əməkdar artist sözlərini yekunlaşdırıb./OLAY",
        "views": "35067",
        "date": "28.09.2023 15:44",
        "link": "https://musavat.com/news/heyatdan-nakam-kocdu-o-da-emekdar-artist_1009585.html"
    },
    {
        "title": "Rusiya rəsmisi AÇIQLADI: \"Sülhməramlılarımızın Qarabağda qalması vacib deyil...\"",
        "category": "Dünya",
        "content": "Rusiya Dövlət Dumasının Avrasiyaya inteqrasiya və həmvətənlərlə əlaqələr üzrə MDB işləri komitəsi sədrinin birinci müavini Viktor Vodolatski bu gün qondarma rejimin prezidentinin \"Qarabağ Respublikası\"nın ləğvi ilə bağlı imzaladığı qərara münasibət bildirib.\n\nDeputat Lenta.ru-ya müsahibəsində deyib ki, qondarma \"respublika\"nın ləğvi hərbi əməliyyatların dayandırılması baxımından müsbət haldır.\n“Nəzərə alsaq ki, Ermənistan və onun lideri Nikol Paşinyan bütün görünən platformalarda Qarabağı Azərbaycan ərazisi kimi tanıyıb, indi respublikanın uzun müddət mövcud olan ləğvi prosesi gedir və təbiidir ki, erməni sakinləri ərazini tərk edirlər. Onlar çox güman ki, Ermənistanda, eləcə də Rusiyada yaşayacaqlar. Azərbaycan tərəfi bu ərazidə normal yaşayış üçün şərait yaradacaq, çünki bura onların ərazisidir”,- deputat bildirib.\n\"Təbii ki, Qarabağda sülhməramlı qoşunlarımız mövcudluğu vacib deyil, lakin buna üç dövlətin: Rusiya, Azərbaycan və Ermənistanın liderləri qərar verəcək, çünki hər üçü belə bir qərar qəbul edib\", - Vodolatski deyib.\nYaranmış vəziyyətə Rusiyanın münasibətindən danışan deputat vurğulayıb ki, Moskvanın prioriteti regionda hərbi əməliyyatların dayandırılmasıdır.\n“Rusiya üçün əsas odur ki, silahlı toqquşmalar, münaqişələr olmasın, dinc sakinlər həlak olmasın, bizim üçün əsas odur ki, orada alovlanan və Qarabağın hüdudlarından kənara çıxa biləcək qaynar nöqtə yoxdur. Transqafqazda sabitlik, qarşıdurma və ən əsası hərbi əməliyyatların olmaması Rusiya üçün vacibdir”, - deputat fikrini yekunlaşdırıb./Sfera.az ",
        "views": "3619",
        "date": "28.09.2023 15:36",
        "link": "https://musavat.com/news/rusiya-resmisi-aciqladi-sulhmeramlilarimizin-qarabagda-qalmasi-vacib-deyil_1009590.html"
    },
    {
        "title": "İşə gedən kişi yolüstü içki aldı, 100 min dollar uddu",
        "category": "Dünya",
        "content": "Amerikanın Virciniya ştatının Herndon şəhərinin sakini işə gedərkən lotereya biletləri alıb və 100 min dollar udub.\nMusavat.com xəbər verir ki, bu barədə UPI məlumat yayıb.\nHerndon sakini Arnoldo Sançes işə gedərkən içki almaq üçün mağazanın yanında dayanıb. O, eyni zamanda lotereya oynamaq qərarına gəlib və bir neçə bilet alıb.\nBir müddət sonra həmin şəxs biletlərin üzərindəki qoruyucu təbəqəni silib və onlardan birinin qalib olduğunu aşkar edib. Sançes 100 min dollar məbləğində uduş qazanıb. “Mən mat qaldım. Gördüklərimə inana bilmirdim”, - deyə o, xatırlayır.\nMusavat.com\n ",
        "views": "5683",
        "date": "28.09.2023 15:30",
        "link": "https://musavat.com/news/ise-geden-kisi-yolustu-icki-aldi-100-min-dollar-uddu_1009599.html"
    },
    {
        "title": "AZAL Türkiyədə təhsil alan tələbələrə güzəşt edəcək",
        "category": "Ölkə",
        "content": "\"Azərbaycan Hava Yolları\" QSC (AZAL) Türkiyədə ali təhsil alan Azərbaycan vətəndaşları üçün xüsusi güzəştli tariflər təklif edəcək.\nBunu Musavat.com-a AZAL-dan bildirilib.\nMəlumata görə, tələbələr üçün endirimlər aviaşirkətin Bakıdan Türkiyənin şəhərlərinə və əks istiqamətə yerinə yetirilən reyslərinə şamil olunur. Endirimli biletlərin bronlaşdırılması üçün aviaşirkətin çağrı mərkəzinə (callcenter@azal.az) müraciət etmək lazımdır. Güzəştli aviabiletlərin rəsmiləşdirilməsi üçün yaşayış icazəsini təqdim etmək zəruridir. Aviabiletlərin bronlaşdırılması planlaşdırılan gediş tarixindən ən gec 14 gün əvvəl həyata keçirilməlidir. Tələbələrə səyahətlərini əvvəlcədən planlaşdırmaq və qeyd edilmiş vaxt ərzində biletləri bron etmək tövsiyə olunur. Tələbələr bu təklifdən ildə 2 dəfə yararlana bilər ki, bu da təhsil müddətində səyahət xərclərini əhəmiyyətli dərəcədə azaltmaq imkanı verəcək.\nAZAL yaxın gələcəkdə digər xarici ölkələrdə təhsil alan tələbələr üçün də xüsusi endirimli tariflər tətbiq etməyi planlaşdırır.",
        "views": "767",
        "date": "28.09.2023 15:24",
        "link": "https://musavat.com/news/azal-turkiyede-tehsil-alan-telebelere-guzest-edecek_1009598.html"
    },
    {
        "title": "NATO Litvaya 2 “AWACS” təyyarəsi göndərir",
        "category": "Dünya",
        "content": "NATO Rusiyanın Litva ilə sərhəddə hərbi fəaliyyətini müşahidə etmək məqsədilə bu ölkəyə 2 “AWACS” təyyarəsi göndərir.\n“Report” TASS-a istinadən xəbər verir ki, bu barədə NATO-nun Brüsseldəki mənzil-qərargahı məlumat yayıb.\nBildirilib ki, Alyans Litvanın Şaulyay şəhərində müvəqqəti olaraq “Havadan Xəbərdarlıq və Nəzarət Sistemi” (“AWACS”) müşahidə təyyarəsini yerləşdirəcək. Məlumata görə, təyyarələrdən biri sentyabrın 28-də göndəriləcək.\nSənəddə qeyd olunub ki, “AWACS” yaxın günlərdə NATO-ya üzv dövlətlərin ərazisi üzərində kəşfiyyat uçuşlarına başlayacaq. Məlumata görə, missiyanın bir neçə həftə davam etməsi planlaşdırılıb.\nLitvaya göndərilən sistem Almaniyanın Qaylenkirxen şəhərində yerləşən NATO-nun müşahidə təyyarəsindən ibarət donanmaya aiddir. Bu donanmada 14 təyyarə var. “AWACS”a xidmət üçün 150-yə yaxın hərbi qulluqçu Şaulyaya ezam olunur.",
        "views": "188",
        "date": "28.09.2023 15:20",
        "link": "https://musavat.com/news/nato-litvaya-2-awacs-teyyaresi-gonderir_1009568.html"
    },
    {
        "title": "Arayikin yeri bilindi - Keçmiş xunta başçısı bu şəhərdə gizlənir",
        "category": "Son xəbər",
        "content": "Qondarma rejimin “dövlət məmurları” və hərbçilər hələ də Qarabağdadır.\nMusavat.com xəbər verir ki, bu barədə “Hraparak” nəşri yazıb.\nQeyd olunub ki, ləğv edilmiş qondarma rejimin keçmiş rəhbərləri Bako Saakyan, Arkadi Qukasyan və Arayik Arutyunyan hazırda Qarabağdadır.\nBundan başqa, separatçı-terrorçu silahlı qrupun keçmiş komandirləri, “deputatlar”, separatçıların hazırkı lideri Samvel Şahramanyan və qondarma “hökumət”in bütün üzvləri Qarabağda qalıblar.\nMusavat.com",
        "views": "21651",
        "date": "28.09.2023 15:18",
        "link": "https://musavat.com/news/arayikin-yeri-bilindi-kecmis-xunta-bascisi-bu-seherde-gizlenir_1009569.html"
    },
    {
        "title": "Saxta xəbər torundan necə qorunaq – araşdırma",
        "category": "Analitika",
        "content": "Beynimizi daim bu cür kökləməliyik – “Yalan ola bilər, dəqiqləşdirim!”\n  Yalan xəbər, saxta informasiya (fake news) təkcə bu günün problemi deyil. Cəmiyyətlər, ölkələr, insanlar bundan tarix boyunca əziyyət çəkib.\nBritaniyanın baş naziri olmuş Çörçilin hələ 20-ci əsrin ortalarında dediyi bir fikir indi də aforizm kimi istifadə olunur: “Həqiqət şalvarını geyinərkən yalan dünyanın yarısını gəzməyi bacarır”...\nYalanların - fake news-in məqsədi nədir və saxta informasiya torundan necə yayınmaq olar?\n“Vətəndaş Maarifləndirilməsi” İctimai Birliyi Azərbaycan Respublikasının Qeyri-Hökumət Təşkilatlarına Dövlət Dəstəyi Agentliyinin maliyyə dəstəyi ilə icra etdiyi “Saxta xəbər torundan necə qorunaq - mediada və sosial şəbəkələrdə böyük təbliğat kampaniyası” adlı layihə çərçivəsində bu yöndə maarifləndirici materialla çıxış edib. Birliyin icraçı direktoru, layihə rəhbəri Elşad Məmmədlinin ərsəyə gətirdiyi materialda bu və digər suallara cavab verilib.\n\nElşad Məmmədli\n                          ****\nİnsan cəmiyyəti mövcud olandan yalan da var. Fərdi qaydada xaraktercə yalançı, uydurmaçı insanlar hətta bəzən lokal, məhəlli çaxnaşmalara da səbəb ola bilirlər. İndi təsəvvür edin ki, müasir texnologiyalardan istifadə etməklə, saxta xəbərlə cəmiyyətləri necə təşvişə salmaq, informasiya təxribatları törətmək mümkündür. Gündəlik həyatımızda bunun canlı şahidləriyik.\nOnlayn mediada, sosial şəbəkələrdə saxta xəbərlərlə təxribatlar törətmək istəyən şəxslər, qruplar son illərdə daha da artmaqdadır. Müasir dövrümüzü isə internetsiz təsəvvür etmək mümkün deyil. İnsanlar hazırda informasiyanı daha çox iki mənbədən əldə edir - onlayn media və sosial şəbəkələrdən. Bu iki məkanda isə təxribatçı qruplar, məkrli missioner dairələr, İP “həvəskarları”, ucuz, pulsuz reklam məqsədi güdənlər çox asanlıqla – saxta, həyəcan, təşviş yaradan xəbərlərlə (fake news) kütlələrə təsir edə, diqqəti özlərinə cəlb edə və ya hədəfdən, doğru xəbərdən, reallıqdan yayındıra bilirlər.\nHazırda dünyada geniş şəkildə istifadə olunan “silahlardan” biri də məhz budur. Bəzən biz ölkəmizdə bir saxta xəbərin toruna böyük kütlələrin düşülməsi səbəbindən ciddi narahatlıqların, hətta bəzən keçici çaxnaşmaların yaranmasının şahidi oluruq. Qarşıda isə bu kimi təxribatların daha da intensivləşə biləcəyinə dair ekspertlər həyəcan təbili çalır...\n\nKonkret olaraq ölkəmizdə təxribatçılıq, saxta xəbərlərlə cəlb etmə missiyası ilə internet məkanında dövr edənləri əsasən 3 qrupa bölmək olar:\n1.Böyük siyasi məqsədlərlə xaricdən idarə olunan və ya yönləndirilən saytlar, blogerlər, sosial şəbəkə səhifələri;\n2. Ermənistanın, digər bədnam ölkələrin xüsusi xidmət orqanlarının təxribat məqsədilə yaratdığı saytlar, bloglar, sosial şəbəkə hesabları;\n\n3. Reklam, İP qazanmaq üçün həyəcanlı, təxribatçı, saxta xəbərlərlə insanları özünə cəlb edənlər.\nBiz mütəmadi olaraq görürük ki, dünyadakı anti-Azərbaycan dairələr, bədnam qonşularımız vaxtaşırı, hər hansı bir siyasi-ictimai prosesin gedişində, Azərbaycanın dünya və regional miqyasda uğurları olarkən, xüsusən seçkilər ərəfəsində aktivləşir və cəmiyyətimizdə təxribatlar, çaxnaşmalar yaratmaq istəyirlər. Bu məqsədlə hansısa həssas və ya fors-major anında, hansısa qəfil hadisə baş verdikdə, yaranmış fürsətdən istifadə edərək cəmiyyəti qıcıqlandıran, təlaşlandıran feyk informasiyalar həm missioner dairələrin kontrolundakı saytlar, həm də sosial şəbəkələr vasitəsilə dövriyyəyə buraxılır. Qısa bir zamanda psixoloji təsir imkanları da nəzərə alınmaqla formalaşdırılan yalan xəbər ölkəni bürüyür. Bəzən vəziyyət o həddə çatır ki, ölkənin vəzifəli şəxsləri, aparıcı mətbuat orqanları bu yalanın qarşısının alınması, ifşası, həqiqətlərin çatdırılması və s. üçün bütün iş-gücünü ataraq, səfərbər olurlar.\nHabelə, Ermənistanın xüsusi xidmət orqanları davamlı olaraq informasiya cəbhəsində təxribatlar yaradır. 44 günlük Vətən Müharibəsində və postmüharibə dövründə, eyni zamanda lokal antiterror tədbirləri zamanı bunun şahidi olmuşuq və olmaqdayıq.\nHəmçinin, reklam, İP yığmaq məqsədilə çaşdırıcı, təhrif olunmuş “sensasiyalı”, cəmiyyəti qəzəbləndirən, narahat edən, bəzən tanınmış şəxslərin, deputatların adından yalan xəbərləri, fikirləri aqreqator saytlar və sosial şəbəkə səhifələri vasitəsilə yayırlar.\nƏlbəttə, internet inkişaf etdikcə, insanlar sosial şəbəkələrdə daha çox sıxlaşdıqca bu kimi hallar qarşıda daha da artacaq. Azərbaycanın dünyada yeri və çəkisi artdıqca, regionda liderliyini möhkəmləndirdikcə, bunu gözü götürməyən qüvvələr, bədnam, məkrli qonşularımız informasiya təxribatlarını da artırmağa çalışacaqlar.\nOdur ki, insanlar kirli informasiyaların, saxta xəbərlərin, missioner xəbərçilərin toruna düşməmək üçün nələrə diqqət etməli olduğunu bilməlidir.\nSaxta xəbərləri doğru informasiyalardan ayırmaq, onları ifşa etmək bacarıqlarına sahiblənməliyik...\nİnformasiya məkanında təxribatların, saxta xəbərlərin yayılmasının qarşısının alınması üçün tədbirlər görmək təbii ki, asan iş deyil. Hətta mümkünsüzdür.\nBurada bir məqamı xüsusi olaraq vurğulayaq: mikroorqanizmlər onlara qarşı antibiotiklər, anti-viruslar, peyvəndlər tətbiq edildikcə formalarını dəyişdikləri, immunitetini daha da artırdıqları kimi, saxta xəbərlərlə təxribatlar yaratmaq istəyənlər onların ənənəvi metodlarını ifşa qaydaları insanlara aşılandıqca, insanlar bunları bildikcə, təxribatçılar da öz təxribat, saxta məlumatlarla yaymaq metod və mexanizmlərini dəyişir, yeni-yeni üsullara əl atırlar.\nOdur ki, insanları ümumiyyətlə saxta xəbəri doğrudan ayırd etməyin ənənəvi və dəyişən yeni metodikalarını avtomatik olaraq mənimsəmələri, duyuq düşə bilmələri istiqaməti üzrə maarifləndirmək lazımdır.\nİnformasiya məkanında baş verən təxribatların, yalanların qarşısının alınmasından gedirsə, biz bu feyk məlumatları yayanları durdurmağa, sıradan çıxarmağa nail ola bilmərik. İnzibati yollarla belə onları zərərsizləşdirdikdə, yerlərini digərləri tutacaq. Çünki bu, böyük güclərə, maraqlı dairələr lazımdır və nə yolla olursa olsun, yeni əməkdaşlıqlar edəcəyi sayt və şəbəkələri meydana çıxacaqlar. Odur ki, ən effektiv üsul ağı qaradan seçməyi bacaran, informasiya məkanına qəsdən və qara məqsədlərlə atılan, təşviş yaradan, hətta ilk baxışdan doğruya oxşayan xəbəri oxuyarkən onun təsiri altına düşmək, özü də yaymaq əvəzinə, beynində dərhal “bu saxta informasiyaya oxşayır” fikri formalaşan və ona inanmazdan öncə sağlam mənbələrdən dəqiqləşdirmə aparmağa vərdiş edən cəmiyyət formalaşdırmağa nail olmaqdır.\nBəs bunun mexanizmləri nədir?\n\nÖncə qeyd etməliyik ki, feyklər hazırda əsasən Tik-tok, Telegram və facebook üzərindən tirajlanır. Çünki bu şəbəkələrdə insanlar daha çox cəmlənib. Yalan bu şəbəkələr vasitəsilə sözün əsl mənasında ildırım sürəti ilə yayılır. Müvafiq qurumlar bunun yalan olduğuna dair informasiya verənədək, artıq milyonlarla adam saxta informasiyanın toruna düşür və özü də bunun tirajlayıcısına çevrilir.\nBəs nə etməliyik? Təcrübə, araşdırma və mütəxəssis rəylərindən gəlinən qənaətlərə görə 3 sadə metoda əməl etməklə, feyk xəbərin toruna düşməmək mümkündür:\n1.Aldığımız hər bir informasiya, gördüyümüz video rəsmi mənbədən yayılmayıbsa, ona dərhal doğru xəbər kimi yanaşmamalıyıq, küyə düşməməliyik. Özümüzə ilk bu sualı verməliyik: Doğrudurmu? Doğruluğu təsdiqlənməyənə qədər ona şübhəli yanaşmaqda davam etməliyik, tirajlamamalıyıq.\n2. Xəbəri yayan səhifənin, profilin, kanalın missioner – yəni məhz feyklər tirajlamaq məqsədilə yaradıldığını dəqiqləşdirməyə çalışmalıyıq. Onun daha əvvəl, son 2 ayda nələr yaydığına, arxivinə nəzər salmalıyıq.\n3. Xəbər doğrulama proqramlarını, səhifələrini daim cihazlarımızda aktiv tutmalıyıq. Məsələn, “Fakt yoxla” kimi səhifələri.\nAraşdırmalar həm də o həqiqəti ortaya çıxarır ki, saxta xəbərlər əsasən informasiya vakuumunda cövlan edə bilir. Bu səbəbdən rəsmi mənbələr, mətbuat xidmətləri, hökumətin informasiya resurslarının operativ işləməsi, feyk ölkəni bürüməmiş dərhal onu təkzib etməsi və ya aydınlıq gətirməsi mühüm şərtdir. Rəsmi mənbə təmsilçilərinin, sağlam medianın müasir sosial şəbəkələrdə aktivliyi, operativliyi daha da artmalıdır. Anında reaksiya veriləcək qədər operativ olmağa hədəflənmək optimal variantlardan biridir. Kütlə harada daha çox toplaşır və orada tora düşürsə, anti-tor tədbirlərini məhz o məkanlarda gücləndirməli, orada aktiv olmalıyıq.\nİnformasiya vakuumunu aradan qaldırmadan saxta xəbəri önləmək mümkün olmur.\nDünyada aparılan araşdırmalar onu göstərir ki, ilk yayılan saxta xəbərə inananların sayı 80 faizdir, cəmi 20 faiz insan həqiqəti araşdırır. Ona görə də insanlara ən azı paralel doğru mənbəni əlçatan etməliyik, çünki onun özünün araşdırmaq həvəsi yoxdur, altşüurda belə maraq yoxdur.\n“Fake news” qlobal dünyanın problemi olduğu üçün çıxış yolu kimi bir çox ölkədə xəbər doğrulama”sistemləri yaradılıb. Türkiyədə “teyit.org” saytı, ABŞ-da isə “snopes.com” bu işlərlə məşğuldur.\nİstənilən istifadəçi sosial şəbəkədə görüb, şübhələndiyi məlumatı o saytlara göndərir və saxta olub-olmamağını araşdırılmasını istəyir.\nHəmin saytlarda çalışan peşəkarlar isə məlumatı araşdırır, əgər xəbər saxtadırsa, bunu birbaşa “facebook” administrasiyasına bildirir və həmin səhifələrə xəbərdarlıq gəlir, yanlışlıq aradan qalxana qədər də həmin xəbərdarlıq səhifənin admin panelində qalır. Əgər “fake news” silinmirsə, səhifə daha az insana göstərilir, növbəti dəfələrdə isə tamamilə silinir.\nHazırda ölkəmizdə az.teyit.org saytı da bu işlərlə məşğuldur.\nAncaq bundan çox az insanın xəbəri var.\nBeynimizi daim bu suala kökləməliyik: Saxta ola bilər, dəqiqləşdirim! Dəqiqləşdirmək üçün sadəcə rəsmi mənbələrə və doğru məlumatlar yayan saytlara, səhifələrə üz tutmalıyıq.\nBu mənbələrin vətəndaşlar üçün anında əlçatan olması üçün bəlli taktikalar tətbiq edilməlidir.\nVə onu da beynimizə hakim etməliyik ki, təşviş yaradan, böhtan məqsədli saxta xəbərləri tirajlamaq inzibati və cinayət məsuliyyəti yaradır...\nMusavat.com\n ",
        "views": "278",
        "date": "28.09.2023 15:16",
        "link": "https://musavat.com/news/saxta-xeber-torundan-nece-qorunaq-arasdirma_1009595.html"
    },
    {
        "title": "Bu şəxslərin maaşı 400 manatdan 2600 manata yüksəldi",
        "category": "Sosial",
        "content": "\"Gələcəkdə dərman təminatının icbari tibbi sığorta çərçivəsində həll olunmasını hədəfləyirik\".\nMusavat.com \"Report\"a istinadən xəbər verir ki, bunu İcbari Tibbi Sığorta üzrə Dövlət Agentliyinin İdarə Heyətinin sədri Zaur Əliyev yenilənmiş Xidmətlər Zərfinin təqdimat mərasimində çıxışı zamanı deyib.\nSədr bildirib ki, bu gün tibb müəssisələrində çalışan ixtisaslar üzrə həkimlərin orta aylıq əməkhaqqı əvvəlki illərlə müqayisədə 400 manatdan 2 600 manatadək yüksəlib.\n\"Bundan yüksək əməkhaqqı alanlar da var\", - sədr vurğulayıb.",
        "views": "47872",
        "date": "28.09.2023 15:12",
        "link": "https://musavat.com/news/bu-sexslerin-maasi-400-manatdan-2600-manata-yukseldi_1009587.html"
    },
    {
        "title": "Matevosyan: Uğursuzluğun bədəli: Ermənistan növbəti fəlakətdən sağ çıxacaqmı?",
        "category": "Region",
        "content": "Uğursuzluğun qiyməti nədir: Ermənistan növbəti fəlakətdən sağ çıxacaqmı?\nMusavat.com erməni mediasına istinadən xəbər verir ki, bu sözlər yerli politoloq Beniamin Matevosyanın Telegram kanalındakı statusunda əks olunub.\n\"Aydın məsələdir ki, bizim üçün sarsıntılar bununla məhdudlaşmayacaq. Narazılıq dalğasının artacağı da indidən bəllidir. Əgər bunan sonrakı etiraz dalğası da uğursuzluqla nəticələnsə, daha böyük fəlakət baş verəcək.\nErmənistanın hətta “yeni Suriya” olmaq üçün belə “fiziki dərinliyi” yoxdur. Bu səbəbdən vəziyyəti təhlil edərkən aydın şəkildə dərk etmək və belə bir sual vermək lazımdır: ölkə növbəti fəlakətdən, növbəti uğursuzluqdan sağ çıxacaqmı?”, - deyə Matevosyan qeyd edib.\nMusavat.com",
        "views": "567",
        "date": "28.09.2023 15:10",
        "link": "https://musavat.com/news/matevosyan-ugursuzlugun-bedeli-ermenistan-novbeti-felaketden-sag-cixacaqmi_1009593.html"
    },
    {
        "title": "Paşinyanın Qarabağla bağlı son 2 arzusu – biri çin olacaq, digəri yox!  ",
        "category": "Yazarlar",
        "content": "Qarabağdakı “artsax” adlı saxta qurum özünü buraxsa da, saxtakarlıq üyüdən erməni təbliğat maşını saz vəziyyətdə işindədir. Heç şübhəsiz, bundan sonra əsas mübarizəmiz nə separatçılıqla olacaq, nə də Ermənistan ordusu ilə. Dövlət və toplum kimi 1 saylı rəqibimiz xüsusən də xristian Qərbi öz əsirinə çevirmiş erməni yalan-palan maşını olacaq. Keçək mətləbə.\n\nErmənistan baş nazirinin müavini Tiqran Xaçatryan hökumətin bugünkü iclasında deyib ki, sentyabrın 28-ə 66500 erməni Qarabağdan köç edib. İddiasına görə, onların böyük əksəriyyəti zorla çıxarılıb.\nTəbii ki, ağ yalandır. Çünki Azərbaycan dövlətinin mövqeyi hamıya bəlli - təkcə sözdə yox, həm də əməldə. Dəlil-sübut da nə qədər istəyirsən – N qədər video görüntülərə qədər.\n66500 rəqəmi də əlbəttə ki, uydurmadır. Antiterror tədbirinədək Qarabağda uzağı, 30-35 min erməni ola, ya olmaya idi. Bu minvalla İrəvan hökuməti rəqəmi tezliklə 200 minə çatdırsa, təəccüblənməyəsiniz.\nHədəf qaranlıq deyil. Nikol Paşinyan Azərbaycana təzyiq məqsədilə, iflas olan “blokada” tamaşasına bənzər yeni siyasi şou hazırlamaq istəyir. Xüsusən də bir həftə sonra – oktyabrın 5-də Qrenadada (İspaniya) keçiriləcək və İlham Əliyevin də qatılacağı liderlərin “beşli sammiti” ərəfəsində...\nTəəssüf ki, bunlar hələ də ağıllanana oxşamırlar. Yoxsa hökumətin bugünkü iclasında Paşinyanın özü “Bir neçə günə Qarabağda bir erməni də qalmayacaq” söyləməz, ardınca Azərbaycanı sırtıqcasına yenə “etnik təmizlımə” siyasəti aparmaqda ittiham eləməzdi!\nGəlin, birdəfəlik yadımızda saxlayaq: bölgədə ədalətli sülh istəyən şəxs, yaxud ölkə heç vaxt bizə qarşı bu ifadəni işlətməz, Azərbaycanı “soyqırım”da suçlamaz. Bizim xalqı bu şəkildə aşağılamaz. İşlədirsə, dilə gətirirsə, demək ki, onu bölgədə əsla barışıq, sülh, dinclik maraqlandırmır.\nBelə “yarlıq” xüsusən də hazırkı həssas dönəmdə, sülh müqaviləsi üçün unikal şans yarandığı vaxtda Azərbaycana yapışmaz, yapışmayacaq da. Əksinə, onun özü soyqırımı qurbanıdır. Əfsus, bu boyda həngamələrdən, faciələrdən, “miatsum” ideyasının tam iflas olmasından sonra da erməni rəhbərlər tarixdən dərs götürməyə tələsmirlər...\nAydındır ki, Paşinyan iki səbəbdən Qarabağın ermənisiz qalmasını arzulayır: 1. Rusiya sülhməramlıların orada olmasına daha lüzum olmasın və ardınca Ermənistandakı rus hərbi bazasını da ölkədən çıxarsın; 2. Azərbaycana qarşı beynəlxalq səviyyədə güclü təzyiq rıçağı əldə edib, kritik sülh danışıqlarında Bakının hansısa güzəştinə nail olsun.\n\nNikolun birinci arzusunun gerçəkləşəcəyi istisna deyil. Rusiya hərbi kontingenti Qarabağdan hətta 2025-ci ildən xeyli tez çıxa bilər və bu, Azərbaycanın da marağındadır. Eləcə də Gümrüdəki Rusiya hərbi bazasının bağlanması. Hər necə olmasa, rus əsgərinin olduğu yerdə ot bitmir.\nAmma və lakin Azərbaycanı törətmədiyi “genosid”də ittiham edib ona qarşı beynəlxalq sanksiyaların tətbiqinə çalışmaq?! Bu mümkünsüz. Qulaqlarının dibini görəndə belə şeyi də görərlər...\nQarabağdan dinc erməni köçünə gəlincə, əslində ilahi ədalət bərpa olunub. Çünki nəhayət, Qarabağ erməniləri ilə Qərbi Azərbaycandan (Ermənistan) qovulan 270 minlik soydaşımızın durumu bərabərləşib. Hörmətsiz haylar, indi gəlin oturub hər iki icmanın geri dönüşünü, simmetrik statusunu müzakirə edək. Etirazımız yoxdur, Qərbi azərbaycanlılara Ermənistan tərkibində hansı siyasi status, muxtariyyət tanınacaqsa, eyni statusu Qarabağ ermənilərinə tanımağa hazırıq. Hələ vaxt var. Olmayan papaqlarınızı qarşınıza qoyun, yaxşı-yaxşı fikirləşin...\nQayıdaq növbəti təptəzə erməni yalanına.\n“Artsaxa qarşı aparılan genişmiqyaslı müharibə nəticəsində insanların zorla köçürülməsi və mülkiyyət hüquqlarının pozulması ilə bağlı Avropa İnsan Haqları Məhkəməsinə yüz minlərlə iddia təqdim olunacaq ki, bu da özündə Azərbaycandan təzminat tələblərini ehtiva etməlidir”.\nBunu özünü hüquqşünas sayan erməni Siranuş Saakyan bildirib.\n“Biz indi faktları toplayırıq. Məcburi köçkünlük beynəlxalq cinayətdir. Biz Roma Statutunun ratifikasiya proseslərini yaxından izləyirik və bu baxımdan Beynəlxalq Cinayət Məhkəməsinin mexanizmlərini işə salmaq fürsətini əldən verməmək üçün cinayət məlumatları da toplanacaq. Bu günlərdə Azərbaycan silahlı qüvvələri tərəfindən xüsusi amansızlıqla törədilmiş qətl hadisələri də araşdırılır”, -Siranuş daha sonra çərənləyib.\nİştahasına diqqət elədiniz bu axmaq axçinin yəqin ki. “Amansız qətllər...”, “AİHM-yə yüz minlərlə şikayət...” Təsəvvürə gətirin, Qarabağda üst-üstə, nəzəri olaraq cəmi 120 min erməni yaşayıb (onun da 30 mini uşaq), bu isə yüz minlərlə müraciətdən dəm vurur!\nİkincisi, heç vaxt Azərbaycan vətəndaşı olmayanlar görəsən Azərbaycandan necə və hansı haqla təzminat tələb edə bilərlər? Axı hamı bilir ki, Qarabağdan gedənlər ya Ermənistanın, Rusiyanın pasportunu daşıyır, ya da artıq buraxılan mifik “artsax”ın “vətəndaşları”dır. Yəni onlar nə vaxt bizim qanunları, Konstitusiyanı, ərazi bütövlüyümüzü və suverenliyimizi saya saldılar ki, Azərbaycan dövləti də öz vətəndaşları kimi onların hansısa pozulan haqqına görə təzminat ödəsin?\nYeri gəlmişkən, az öncə rəsmi İrəvan bəyan eləmişdi ki, Qarabağdan köç edən ermənilərə qaçqın statusu veriləcək. Yenə absurd. Beynəlxalq konvensiyaya görə, belə status yalnız başqa ölkədən qovulanlara tanınır. Ermənistan öz vətəndaşlarına, yaxud tanınmayan qeyri-legitim s“arsaq vətəndaşları”na necə qaçqın statusu verə bilər? Onlar öz əlləri ilə bu statusdan da özlərini çoxdan məhrum ediblər. Həmçinin, Rusiya vətəndaşlığı olan ermənilərə qaçqın statusu verə bilməz, çünki onlar Rusiyadan qovulmayıb.\nÜmumiyyətlə, onları heç kim qovmayıb. Azərbaycan normal dövlət kimi, sadəcə, qanuni və haqlı tələbini səsləndiirb ki, ya bizim vətəndaşlığı qəbul etsinlər, ya da yol açıqdır. O da həmişəlik yox...\nZahid SƏFƏROĞLU",
        "views": "1851",
        "date": "28.09.2023 15:09",
        "link": "https://musavat.com/news/pasinyanin-qarabagla-bagli-son-2-arzusu-biri-cin-olacaq-digeri-yox_1009594.html"
    },
    {
        "title": "Dövlətə xəyanətdə təqsirləndirilən sayt rəhbərinə 17 İL CƏZA VERİLDİ",
        "category": "Kriminal",
        "content": "Dövlətə xəyanətdə ittiham olunan Sərdar Babayevin cinayət işi üzrə məhkəmə prosesi başa çatıb.\nMusavat.com APA-ya istinadən xəbər verir ki, Bakı Ağır Cinayətlər Məhkəməsində hakim Əhməd Quliyevin sədrliyi ilə keçirilən prosesdə hökm oxunub.\nHökmə əsasən, Sərdar Babayev 17 il müddətinə azadlıqdan məhrum edilib.\nQeyd edək ki, Sərdar Babayev maide.az saytının rəhbəri olub.\nO, Dövlət Təhlükəsizliyi Xidməti (DTX) tərəfindən 2021-ci ilin oktyabr ayında həbs olunub.\nSərdar Babayevə qarşı Cinayət Məcəlləsinin 274 (dövlətə xəyanət) maddəsi ilə ittiham irəli sürülüb, barəsində həbs qətimkan tədbiri seçilib.\nO, 2017-ci ildə dini təbliğat, dini ayin və mərasimlərin aparılması tələblərini pozmağa görə 3 il müddətinə azadlıqdan məhrum edilmişdi.",
        "views": "917",
        "date": "28.09.2023 15:08",
        "link": "https://musavat.com/news/dovlete-xeyanetde-teqsirlendirilen-sayt-rehberine-17-il-ceza-verildi_1009592.html"
    },
    {
        "title": "Putin Ermənistana gedəcək?- AÇIQLAMA",
        "category": "Dünya",
        "content": "Rusiya prezidentinin mətbuat katibi Dmitri Peskov jurnalistlərə açıqlamasında Rusiya prezidenti Vladimir Putinin Ermənistana səfər etməyi planlaşdırmadığını bildirib.\n\nMusavat.com bu barədə erməni mediasına istinadən xəbər verir. “Xeyr”, Peskov jurnalistlərin Putinin yaxın gələcəkdə Ermənistana səfər etməyi planlaşdırıb-qalmayacağı sualına cavab verib.\n\nMusavat.com",
        "views": "773",
        "date": "28.09.2023 15:06",
        "link": "https://musavat.com/news/putin-ermenistana-gedecek-aciqlama_1009591.html"
    },
    {
        "title": "“Alman iqtisadiyyatının vəziyyəti zarımaq üçün səbəb deyil\" - Şolts",
        "category": "Dünya",
        "content": "Almaniya kansleri Olaf Şolts hesab edir ki, Almaniya iqtisadiyyatının vəziyyəti “ağlayıb-sızlamaq üçün səbəb deyil.\nMusavat.com xəbər verir ki, o, bu barədə “WirtschaftsWoche” portalına müsahibəsində bildirib.\n“Zarımaq üçün heç bir səbəb yoxdur. Ağlayanlar yerində qalır, amma mən bizim irəli getməyimizi istəyirəm”, - federal kansler deyib.\nNazirlər Kabinetinin rəhbəri xəbərdarlıq edərək, ölkədəki iqtisadi vəziyyətlə bağlı “heç kəsin Almaniyaya böhtan atmamasını” tövsiyə edib. Bundan əlavə, Solts iqtisadi modernləşməyə və yaşıl keçidə qoyulan bütün investisiyaların öz bəhrəsini verəcəyinə ümid etdiyini bildirib və gələcəkdə iqtisadi artımın “yüksək templərini” istisna etməyib.\nEyni zamanda, kansler yüksək enerji istehlakı olan sənaye müəssisələri üçün xüsusi endirimli elektrik tarifinin tətbiqi ideyasına şübhə ilə yanaşdığını bildirib. “Təkliflərin əksəriyyətinin mahiyyəti əsas məqsədi gəlir əldə etmək olan sənaye sahələrinə subsidiya vermək üçün dövlət borcunun artırılmasıdır. Belə taktika, şübhəsiz ki, problemin həlli ola bilməz”, - deyə o bildirib. Onun sözlərinə görə, kanslerin özü də daxil olmaqla, “hamını razı salacaq” həll yolu hələ də tapılmayıb.\nMusavat.com",
        "views": "231",
        "date": "28.09.2023 15:05",
        "link": "https://musavat.com/news/alman-iqtisadiyyatinin-veziyyeti-zarimaq-ucun-sebeb-deyil-solts_1009588.html"
    },
    {
        "title": "\"Vaqner\" hərbi təyyarəsi uçuş-enmə zolağından çıxdı: 140 nəfər ÖLDÜ",
        "category": "Hadisə",
        "content": "Sentyabrın 23-də Malidə Rusiyanın “Vaqner” özəl hərbi şirkətinə məxsus “İlyuşin İL-76” hərbi-nəqliyyat təyyarəsi eniş zamanı əvvəlcə uçuş-enmə zolağından çıxıb, sonra isə alovlanıb.\nMusavat.com xarici KİV-ə istinadən xəbər verir ki, Mali və \"Vaqner\" əsgərlərini daşıyan təyyarədə 140 nəfər həyatını itirib.\nTəyyarədə ölənlər arasında rus pilotun da olduğu bildirilir.\nBelə ki, qəza təyyarənin yanacaq çənindəki nasazlıq səbəbindən baş verib. Hadisə ilə bağlı araşdırmalar başlanılıb.\nQeyd edək ki, Malidəki Qao hava limanından Mali əsgərləri, \"Vaqner\" muzdluları və BMT-nin sabitləşdirmə missiyasının hərbi personalı istifadə edir.\nMəlumata görə, təyyarə əvvəllər \"Vaqner\"ə məxsus olub və qəzadan təxminən bir həftə əvvəl Hərbi Hava Qüvvələrinə təhvil verilib.\nMusavat.com",
        "views": "1625",
        "date": "28.09.2023 15:01",
        "link": "https://musavat.com/news/vaqner-herbi-teyyaresi-ucus-enme-zolagindan-cixdi-140-nefer-oldu_1009589.html"
    },
    {
        "title": "Erməni diplomatları hakimiyyətlə işləməkdən imtina edirlər -ŞOK AÇIQLAMA",
        "category": "Region",
        "content": "Son günlər baş verən hadisələr fonunda Ermənistanın dövlət aparatında ciddi fikir ayrılıqları yaranıb.\nMusavat.com erməni mediasına istinadən xəbər verir ki, bu barədə yerli “Past” qəzeti məlumat yayıb.\n Qəzetin yazdığına görə, Nikol Paşinyanın dövlət sisteminin daxildən çatlamaması üçün çox səy göstərməsinə baxmayaraq, hazırkı mərhələdə heç bir nəzarət mexanizmi işləmir.\n“Xarici İşlər Nazirliyindəki mənbəmiz bildirir ki, Ermənistanın müxtəlif ölkələrdə akkreditə olunmuş ondan çox konsulları belə biabırçı şəraitdə Ermənistan hakimiyyəti ilə işləmək niyyətində olmadıqları barədə raportlar təqdim ediblər. Eyni mənbənin məlumatına görə, son bir həftə ərzində erməni diasporunun nümayəndələri Ermənistanın müxtəlif ölkələrdəki səfirləri və konsulları ilə çox sərt söhbətlər apararaq, Paşinyan iqtidarının siyasətini kəskin tənqid ediblər”,-deyə xəbərdə qeyd olunur.\nQəzetin iddiasına görə, artıq bir neçə səfir də istefa ərizəsi yazıb, lakin onlarla ayrı-ayrılıqda söhbətlər aparılıb. Nazirlik həmin səfirləri heç olmasa indiki mərhələdə öz vəzifələrində qalmağa razı salmağa çalışıb.\nMusavat.com",
        "views": "832",
        "date": "28.09.2023 15:01",
        "link": "https://musavat.com/news/ermeni-diplomatlari-hakimiyyetle-islemekden-imtina-edirler-sok-aciqlama_1009560.html"
    },
    {
        "title": "Ermənilər TƏCİLİ Yevlaxa gəlir, hakimiyyətdən Xankəndiyə çağırış: Evdən çıxmayın! CANLI",
        "category": "Son xəbər",
        "content": "Ramin Məmmədovun Yevlaxda Qarabağın erməni sakinlərinin nümayəndələri ilə növbəti görüşü gözlənilir.\nMusavat.com xəbər verir ki, Azərbaycanın Qarabağ bölgəsində yaşayan erməni sakinlərlə təmaslar üzrə məsul şəxs, deputat Ramin Məmmədovun yaxın vaxtlarda Yevlaxda Qarabağın erməni sakinlərin nümayəndələri ilə növbəti görüşü planlaşdırılır.\nRamin Məmmədov Yevlaxda və Xocalıda erməni sakinlərin nümayəndələri ilə artıq bir neçə görüş keçirib. Danışıqlarda Qarabağda yaşayan erməni sakinlərin reinteqrasiyası məsələləri müzakirə olunub.\nErmənistanın Azərbaycan ərazilərində qurduğu separatçı rejim Paşinyanın gözləri qarşısında dağıldı.\nMusavat.com xəbər verir ki, bu fikir Azərbaycan Xarici İşlər Nazirliyinin Ermənistan XİN-in bəyanatına dair şərhində əksini tapıb.\nQeyd olunub ki, sentyabrın 21-də Ermənistanın baş naziri Nikol Paşinyanın mülki əhaliyə birbaşa təhlükə olmadığını bildirməsi fonunda Ermənistan XİN-in hər vəchlə yerli erməni əhalinin “etnik təmizləmə”yə məruz qalmasına dair məlumatlar yayması Ermənistanın siyasətinin və rəvayətlərinin nə qədər uyğunsuz və yalan olduğunu açıq şəkildə nümayiş etdirir.\n\"Bir daha bildiririk ki, Qarabağ bölgəsində yaşayan yerli erməni sakinlərin Ermənistana və ya başqa ölkəyə köçmək qərarı ilə Azərbaycanın heç bir əlaqəsi yoxdur. Biz onlara Ermənistanın yaratdığı hərbi xuntanın girovları olduqları dövrdən daha yaxşı yaşamaq üçün şərait yaratmağa hazırıq.\nAzərbaycan erməni sakinlərini bərabərhüquqlu vətəndaş kimi reinteqrasiya etmək əzmindədir və Azərbaycanın Konstitusiyası, milli qanunvericiliyi və qəbul etdiyimiz beynəlxalq öhdəliklər bu məqsədə çatmaq üçün möhkəm zəmin yaradır.\nErmənistanın Azərbaycan ərazilərində qurduğu separatçı rejimin onun gözləri qarşısında necə dağıldığını və yox olduğunu görməsinin nə qədər ağrılı olduğunu anlayırıq, lakin indi onlar üçün Azərbaycanın ərazi bütövlüyünə və suverenliyinə həm sözdə, həm də əməldə hörmətə əsaslanan sülh və etimad qurmağa diqqət yetirmək daha yaxşı olardı\", - məlumatda vurğulanıb.\n“Əgər erməni sakinlərinin hansısa seqmenti Azərbaycan qanunvericiliyi və hakimiyyəti çərçivəsində yaşamaq və ona tabe olmaq istəmirsə, onları buna məcbur edə bilmərik. Bunun əksinə, biz erməni sakinləri öz yaşayış yerlərini tərk etməməyə və multietnik Azərbaycan cəmiyyətinin bir hissəsi olmağa çağırırıq”, açıqlamada deyilir.\nTVMusavat-ın bu gün saat 15:00-da canlı yayımlanan “Həftə içi” verilişində aparıcı Emil Salamoğlu politoloq Vaqif Hüseynlə söhbətləşir.\n\nFacebook səhifəsinin ünvanı:\nhttps://www.facebook.com/NewMusavat\n\nYoutube səhifəsinin ünvanı:\nhttps://www.youtube.com/user/TVmusavat",
        "views": "1026",
        "date": "28.09.2023 15:00",
        "link": "https://musavat.com/news/ermeniler-tecili-yevlaxa-gelir-hakimiyyetden-xankendiye-cagiris-evden-cixmayin-canli_1009596.html"
    },
    {
        "title": "Ermənilər Türkiyə prezidentinin müşavirinin sözlərindən xoflandılar",
        "category": "Siyasət",
        "content": "Türkiyə prezidentinin müşaviri Yalçın Topçu “TurkicWorld”ə müsahibəsində Ankaranın “Azərbaycanın ərazi bütövlüyünün təmin edilməsində” dəstəyini davam etdirdiyini bildirib.\nQeyd edək ki, bundan öncə Türkiyə Respublikasının Prezidenti Rəcəb Tayyib Ərdoğan da BMT-dəki çıxışında Azərbaycanı dəstəklədiyini və Qarabağın Azərbaycanın ayrılmaz hissəsi olduğunu bütün dünyaya bəyan etmişdi.\nMusavat.com erməni mediasına istinadən xəbər verir ki, ermənilər nədənsə Yalçın Topçunun bu sözlərindən xoflanıb.\n“Əgər Azərbaycan artıq Qarabağda öz məqsədinə nail olubsa, o zaman “hansı ərazi bütövlüyünün təmin olunmasından söhbət gedə bilər”,-deyə rusdilli news.am saytının redaksiya yazısında belə bir sual qoyulub.\nYazı müəllifi (gəstərilməyib-red.) bu suala özü üçün cavab da tapıb. Onun sözlərinə görə, əslində, Bakı və Ankaranın istəyi daha genişdir, Türkiyə prezidentinin müşaviri də məhz buna eyham vurur”.\nBelə görünür ki, ermənilər artıq hər şeydən, hətta dəqiq ifadə olunmuş, heç bir alt məna daşımayan cümlələrdən belə xoflanmağa başlayıblar.\nMusavat.com",
        "views": "2115",
        "date": "28.09.2023 14:50",
        "link": "https://musavat.com/news/ermeniler-turkiye-prezidentinin-musavirinin-sozlerinden-xoflandilar_1009558.html"
    },
    {
        "title": "Prezident Zəngilanda üç yaşayış kompleksinin və uşaq bağçasının təməllərini qoydu",
        "category": "Ölkə",
        "content": "Azərbaycan Prezidenti İlham Əliyev sentyabrın 28-də Zəngilan şəhərində ikinci yaşayış kompleksinin təməlini qoyub, Zəngilan şəhər məscidində görülən işlərlə tanış olub.\nMusavat.com xəbər verir ki, sonra dövlət başçısı Zəngilan şəhərində üçüncü, dördüncü yaşayış komplekslərinin və 160 yerlik uşaq bağçasının təməllərini qoyub.",
        "views": "240",
        "date": "28.09.2023 14:45",
        "link": "https://musavat.com/news/prezident-zengilanda-uc-yasayis-kompleksinin-ve-usaq-bagcasinin-temellerini-qoydu_1009584.html"
    },
    {
        "title": "Ermənistanda Paşinyana sui-qəsd törətmək istəyən daha bir nəfər yaxalandı",
        "category": "Dünya",
        "content": "  Ermənistan İstintaq Komitəsi Muşeq Şuşanyan adlı bir vətəndaşın saxlanması barədə məlumat yayıb.\nMusavat.com erməni mediasına istinadən xəbər verir ki, məlumata görə, bu il mayın 9-da “YouTube” platformasında “Nikolun fiziki məhv edilməsi artıq bir məcburiyyətdir” başlıqlı videoçarx dərc olunub. Burada  Şuşanyan siyasi baxışların müxtəlifliyinə görə baş nazirin fiziki məhvinə dair çağırışlar səsləndirib.\nSentyabrın 22-də Şuşanyan özünün Facebook səhifəsində bu sözləri yazıb: “Ermənilərin oyanışı yalnız bir şərtlə başlaya bilər: Kikol və bütün xəyanətkar dəstə ölüm hökmünə məruz qalsa...”\nBaşqa bir statusda isə “Kikol və onun dəstəsini qəddarcasına məhv edin, polis, təhlükəsizlik orqanları sizi gözləyirəm”,-deyə çağırış səslənib.\nErmənistan İstintaq Komitəsi burada bəhs edilən “Kikol”un məhz “Nikol” olduğu fikrinə varıb.\nMusavat.com",
        "views": "259",
        "date": "28.09.2023 14:43",
        "link": "https://musavat.com/news/ermenistanda-pasinyana-sui-qesd-toretmek-isteyen-daha-bir-nefer-yaxalandi_1009583.html"
    },
    {
        "title": "Oktyabrın bu günləri ilə bağlı ƏHALİYƏ XƏBƏRDARLIQ EDİLDİ",
        "category": "Son xəbər",
        "content": "Ekspertlər bu ilin oktyabr ayı üçün maqnit qasırğalarının təqvimini tərtib ediblər.\nBu barədə ABŞ Milli Okeanoqrafiya və Atmosfer Agentliyinin (NOAA) Kosmik Hava Proqnozları Mərkəzi məlumat yayıb.\nOktyabrın 1-də orta güclü ilk maqnit qasırğası, ertəsi gün, isə zəif günəş aktivliyi proqnozlaşdırılır.\nMütəxəssislərin sözlərinə görə, oktyabrın 5-də güclü maqnit qasırğası gözlənilir. Onun pik effekti səhər saatlarında olacaq, lakin gecə gec saatlara qədər orqanizmə təsir göstərə bilər. Bu baxımdan baş ağrıları, xroniki xəstəliklərin iltihabı və əhval-ruhiyyənin qəfil dəyişməsi baş verə bilər.\nOktyabrın 13-dən 15-dək, eləcə də oktyabrın 23-dən 26-dək olan müddətdə daha iki zəif maqnit qasırğası proqnozlaşdırılır. Ayın sonunda, oktyabrın 29-dan 30-dək kifayət qədər ciddi günəş aktivliyi - orta güclü maqnit qasırğası gözlənilir.\nQeyd edək ki, Yerdə geomaqnit qasırğaları günəş ləkələrində baş verən tac kütlələrinin atılması nəticəsində yaranır. Günəşin səthindəki maqnit sahəsi xətti həddindən artıq dolaşıqlaşdıqda və qırılanda alov yaranır.\nBununla belə, həmişə plazma emissiyaları ilə müşayiət olunmur. Əgər günəş ləkəsi Yerə doğru yönəlibsə, o zaman kosmosda uçan plazma axını planetimizin maqnit sahəsinə çırpılmalıdır. (lent.az)",
        "views": "10467",
        "date": "28.09.2023 14:42",
        "link": "https://musavat.com/news/oktyabrin-bu-gunleri-ile-bagli-ehaliye-xeberdarliq-edildi_1009581.html"
    },
    {
        "title": "Hakim partiya seçkilərdə qalib gəlsə, Polşa Aİ-dən çıxacaq",
        "category": "Dünya",
        "content": "Polşanın hakim “Hüquq və ədalət” partiyasının qarşıdan gələn parlament seçkilərində qələbəsi Varşavanın Avropa İttifaqından çıxmasına səbəb olacaq. Bu fikri Polşanın müxalif “Vətəndaş koalisiyası” siyasi assosiasiyasının lideri Donald Tusk X (keçmiş Twitter) sosial şəbəkədəki səhifəsində bildirib.\n“Oktyabrın 15-də ya “Hüquq və ədalət”i sıradan çıxaracağıq, ya da “Hüquq və ədalət” bizi Avropa İttifaqından çıxaracaq”, - Tusk deyib.\nPolşada növbəti parlament seçkiləri oktyabrın 15-də keçiriləcək. Artıq ölkədə seçki kampaniyasına start verilib. İctimai rəy sorğularında “Hüquq və ədalət” öndədir. İkinci yerdə respublikanın keçmiş baş naziri, Avropa Şurasının keçmiş rəhbəri Donald Tuskun “Vətəndaş koalisiyası” siyasi birliyi qərarlaşıb.\nMusavat.com",
        "views": "391",
        "date": "28.09.2023 14:41",
        "link": "https://musavat.com/news/hakim-partiya-seckilerde-qalib-gelse-polsa-ai-den-cixacaq_1009556.html"
    },
    {
        "title": "Türkiyədən Fransa embarqosuna CAVAB: Raketlər yerli mühərriklərlə...",
        "category": "Texnologiya",
        "content": "Türkiyənin müdafiə sahəsində atdığı addımlar öz bəhrəsini verməkdə davam edir. Belə ki, Türkiyə raketlərini yerli mühərriklərlə təchiz edəcək.\nMusavat.com xəbər verir ki, bu barədə “TRT Haber” məlumat yayıb. \nFransanın raket mühərrikləri embarqosuna toxunan ekspertlər qeyd edib ki, türk mühəndisləri tərəfindən hazırlanan mühərriklər analoqlarından geri qalmır və yaxın gələcəkdə atışlarda istifadə ediləcək.\nMusavat.com",
        "views": "6403",
        "date": "28.09.2023 14:38",
        "link": "https://musavat.com/news/turkiyeden-fransa-embarqosuna-cavab-raketler-yerli-muherriklerle_1009580.html"
    },
    {
        "title": "Heyrətamiz bənzərlik - Seymur Herşin və Rusiya kəşfiyyatının təsbitləri üst-üstə düşür",
        "category": "Dünya",
        "content": "Məşhur amerikalı jurnalist Seymur Herşin “Şimal axını” ilə bağlı məqaləsində təqdim olunan məlumatlar Rusiya xüsusi xidmət orqanlarının məlumatları ilə üst-üstə düşür.\nMusavat.com xarici mediaya istinadla xəbər verir ki, Rusiya prezidentinin mətbuat katibi Dmitri Peskov Herşin materialına belə münasibət bildirib.\n“Cənab Herşin hansı mənbələrə malik olduğunu bilmirik, lakin hər halda, onun dərc etdiyi məlumatlar, şübhəsiz ki, bizim xüsusi xidmət orqanlarının məlumatları ilə üst-üstə düşür”, - Peskov deyib.\nOnun sözlərinə görə, faktiki olaraq kritik enerji infrastrukturuna, o cümlədən beynəlxalq birgə müəssisəyə qarşı belə bir terror aktı ABŞ və Böyük Britaniya tərəfindən təşkil edilib. “Onların bu terror aktında hansısa formada əli var”, - deyə Peskov yekunlaşdırıb.\nDaha əvvəl Herş bildirmişdi ki, ABŞ hücum üçün “Şimal axını” boru kəmərini seçib, çünki o, onu asanlıqla sıradan çıxaracağına və baş verənlərdə iştirakını inkar edə biləcəyinə inanır. Jurnalist onu da vurğulayıb ki, ABŞ Almaniya və Avropaya təsirini itirmək qorxusundan Rusiya qaz kəmərlərini zədələyib.\nJurnalistin və Rusiya kəşfiyyatının məum terror aktına dair məlumatlarının üst-üstə düşməsinə gəlincə, burada elə bir müdhiş sirr yoxdur. Güman ki, tərəflər informasiya mübadiləsi ediblər.\nSeymur Herş ənənəvi olaraq ABŞ hakimiyyətinə qarşı tənqidi ovqatı ilə tanınan araşdırmaçı jurnalistdir.\nMusavat.com",
        "views": "872",
        "date": "28.09.2023 14:35",
        "link": "https://musavat.com/news/heyretamiz-benzerlik-seymur-hersin-ve-rusiya-kesfiyyatinin-tesbitleri-ust-uste-dusur_1009579.html"
    },
    {
        "title": "Məşhur türk seriallarının aktisası intihar etdi: Ölümü ilə bağlı sarsıdıcı məqam ortaya çıxdı - FOTO",
        "category": "Son xəbər",
        "content": "Türkiyənin məşhur “Çocuklar duymasın”, “Yalan dünya”, “Sihirli annem”, “Dolunay”, “Sular durulmuyor”, “Çatı katı” kimi bir çox seriallarında rol alan Seda Fettahoğlunun ölümündə sarsıdıcı məqam üzə çıxıb.\nİstanbul Beyoğlu səmtindəki parkda gəzən şəxs silah səsi eşidib və səs gələn tərəfə doğru addımlayıb. Başından güllə yarası almış bir qadının otların üzərində uzandığını görüb. Hadisə yerinə gələn həkimlər qadının öldüyünü müəyyən ediblər.\nÖlən qadının İstanbul Böyükşəhər Bələdiyyəsinin aktrisası Seda Fettahoğlu və onun intihar etdiyi olduğu üzə çıxıb.\nSeda Fəttahoğlunun meyitinin yanında üzərində qeydiyyat sənədi olan silah və boş patron tapılıb. Çantasında isə antidepressant dərmanı aşkarlanıb.\nMəlum olub ki, Seda Fettahoğlu ad günündən bir gün sonra intihar edib. 1979-cu il sentyabrın 26-da dünyaya gələn aktrisa 44 yaşını qeyd etdikdən sonra həyatına son verib.\nHəmçinin o, bir neçə gün əvvəl sosial şəbəkə hesabında pozitiv foto paylaşıb və fotosuna “Yaşamı sev, bədənini qoru” şərhini yazıb.\n                          Mənbə: “SABAH”",
        "views": "1177",
        "date": "28.09.2023 14:32",
        "link": "https://musavat.com/news/meshur-turk-seriallarinin-aktisasi-intihar-etdi-olumu-ile-bagli-sarsidici-meqam-ortaya-cixdi-foto_1009554.html"
    },
    {
        "title": "Azərbaycan XİN-dən Qarabağda yaşayan ermənilərə ÇAĞIRIŞ: \"Evlərinizi tərk etməyin\"",
        "category": "Siyasət",
        "content": "\"Biz erməni sakinləri öz yaşayış yerlərini tərk etməməyə və multietnik Azərbaycan cəmiyyətinin bir hissəsi olmağa çağırırıq\".\nMusavat.com xəbər verir ki, bu barədə Azərbaycan Xarici İşlər Nazirliyinin Ermənistanın baş naziri Nikol Paşinyana cavabında bildirilib.\nQeyd olunub ki, Azərbaycanın Qarabağ bölgəsində yaşayan erməni sakinlərin gedişinin onların şəxsi və fərdi qərarı olduğu, bunun məcburi yerdəyişmə ilə heç bir əlaqəsi olmadığı baş nazir Paşinyana yaxşı məlumdur: \"Əgər erməni sakinlərinin hansısa seqmenti Azərbaycan qanunvericiliyi və hakimiyyəti çərçivəsində yaşamaq və ona tabe olmaq istəmirsə, onları buna məcbur edə bilmərik. Bunun əksinə, biz erməni sakinləri öz yaşayış yerlərini tərk etməməyə və multietnik Azərbaycan cəmiyyətinin bir hissəsi olmağa çağırırıq\".\nVurğulanıb ki, Ermənistan regionda sülhün və təhlükəsizliyin bərqərar olması üçün erməni sakinlərin reinteqrasiya prosesinə maneələri aradan qaldırmalı və hər iki ölkənin ərazi bütövlüyü və suverenliyinə əsaslanan sülh müqaviləsi üzrə danışıqlar prosesinin uğurla başa çatmasına fokuslanmalıdır.",
        "views": "1063",
        "date": "28.09.2023 14:25",
        "link": "https://musavat.com/news/azerbaycan-xin-den-qarabagda-yasayan-ermenilere-cagiris-evlerinizi-terk-etmeyin_1009578.html"
    },
    {
        "title": "Başlıbel qətliamı ilə bağlı ingilis dilində hesabat hazırlanıb",
        "category": "Ölkə",
        "content": "Təqdimatda Beynəlxalq Münasibətlərin Təhlili Mərkəzinin İdarə Heyətinin sədri Fərid Şəfiyev və Regional İnsan Hüquqları və Media Mərkəzi” İctimai Birliyinin sədri Xalid Kazımov çıxış edərək bu cür qətliam və soyqırımı faktlarının sənədləşdilməsinin vacibliyindən danışıblar.\nQeyd olunub ki, faciə ilə bağlı oktyabr ayında Almaniyada tədbir keçirilməsi planlaşdırılır.\nBeynəlxalq Münasibətlərin Təhlili Mərkəzinin şöbə müdiri Vasif Hüseynov isə gələcəkdə bu formada ingilisdilli hesabatın Ağdaban faciəsi ilə bağlı da hazırlana biləcəyini deyib.\nVasif Hüseynov yaxın vaxtlarda Başlıbel qətliamında ölən şəxslərin qəbirləri üzərində abidənin ucaldılması düşünüldünü də vurğulayıb.\nYekunda faciə şahidləri sözügedən faciə barədə təəssüratlarını bölüşüblər.",
        "views": "190",
        "date": "28.09.2023 14:24",
        "link": "https://musavat.com/news/baslibel-qetliami-ile-bagli-ingilis-dilinde-hesabat-hazirlanib_1009576.html"
    },
    {
        "title": "Azərbaycan XİN Paşinyana CAVAB VERDİ",
        "category": "Siyasət",
        "content": "Ermənistanın baş naziri Nikol Paşinyanın Azərbaycanın Qarabağ bölgəsində yaşayan erməni sakinlərin guya \"etnik təmizləmə\"yə məruz qaldığı barədə 28 sentyabr 2023-cü il tarixli bəyanatını qətiyyətlə pisləyir və rədd edirik.\nMusavat.com xəbər verir ki, bu barədə Azərbaycan Xarici İşlər Nazirliyinin N.Paşinyana cavabında bildirilib.\nQeyd olunub ki, bu cür həyəcan təbili çalan rəvayət, Ermənistan baş nazirinin Azərbaycan tərəfindən erməni sakinlərə qarşı heç bir təhlükənin olmadığını söylədiyi 21 sentyabr tarixli bəyanatı ilə ziddiyyət təşkil etməklə yanaşı, o cümlədən Azərbaycanın humanitar dəstək və reinteqrasiya istiqamətində göstərdiyi səyləri pozmağa və Azərbaycan ilə Ermənistan arasında sülhün mümkün perspektivlərini sarsıtmağa hədəflənib.\n\"Ermənistan rəhbərliyi, Azərbaycanın mərkəzi hökumət institutlarının operativ şəkildə Qarabağ bölgəsində yaşayan erməni sakinlər üçün zəruri humanitar dəstək tədbirlərinin həyata keçirilməsinə və təcili ehtiyaclarının ödənilməsinə başladığını nəzərdən qaçırır.\nAzərbaycanın Qarabağ bölgəsində yaşayan erməni sakinlərin gedişinin onların şəxsi və fərdi qərarı olduğu, bunun məcburi yerdəyişmə ilə heç bir əlaqəsi olmadığı Baş nazir Paşinyana yaxşı məlumdur. Əgər erməni sakinlərinin hansısa seqmenti Azərbaycan qanunvericiliyi və hakimiyyəti çərçivəsində yaşamaq və ona tabe olmaq istəmirsə, onları buna məcbur edə bilmərik. Bunun əksinə, biz erməni sakinləri öz yaşayış yerlərini tərk etməməyə və multietnik Azərbaycan cəmiyyətinin bir hissəsi olmağa çağırırıq.\nErmənistan, regionda sülhün və təhlükəsizliyin bərqərar olması üçün erməni sakinlərin reinteqrasiya prosesinə maneələri aradan qaldırmalı və hər iki ölkənin ərazi bütövlüyü və suverenliyinə əsaslanan sülh müqaviləsi üzrə danışıqlar prosesinin uğurla başa çatmasına fokuslanmalıdır\", - XİN-dən qeyd olunub.",
        "views": "382",
        "date": "28.09.2023 14:22",
        "link": "https://musavat.com/news/azerbaycan-xin-pasinyana-cavab-verdi_1009575.html"
    },
    {
        "title": "Rusiya vətəndaşlığı alan Depardye ölkəni tərk edib",
        "category": "Dünya",
        "content": "2013-cü ildə Rusiya vətəndaşlığını alan və Novosibirskdə qeydiyyatda olan aktyor Jerar Depardye hazırda Rusiyada yaşamır.\nMusavat.com xəbər verir ki, onun həyatı ilə bağlı faktları News.ru portalı toplayıb.\nDepardye Novosibirskdə bizneslə məşğul olub, istehsal mərkəzi yaradıb, qida istehsalına başlayıb. O, sənədli film də çəkməyi planlaşdırırdı.\n2018-ci ildə aktyorun Əlcəzairə köçdüyü və orada üzüm bağları aldığı da məlumdur. Ukraynada müharibə başlayandan sonra o, Rusiya hakimiyyətinin hərəkətlərini tənqid edib, lakin Rusiya xalqının buna görə məsuliyyət daşımadığını vurğulayıb. O, Novosibirskdəki prodüser mərkəzini bağlayıb və II dünya müharibəsində SSRİ-nin tərəfində vuruşan fransız pilotlar haqqında sənədli film üzərində işi dayandırıb.\nİndi Depardye Avropada yaşayır, Ukrayna münaqişəsindən danışmaqdan yayınır. Onun sözlərinə görə, bu məsələdə heç kim ağlabatan bir şey deyə bilməz. Eyni zamanda, o, gələcəkdə Rusiyaya qayıtmaq istəyir.\nMusavat.com",
        "views": "669",
        "date": "28.09.2023 14:21",
        "link": "https://musavat.com/news/rusiya-vetendasligi-alan-depardye-olkeni-terk-edib_1009543.html"
    },
    {
        "title": "Elçin Əmirbəyov: “Erməni sakinlərin hüquqlarını məhdudlaşdırmaq niyyətində deyilik”",
        "category": "Siyasət",
        "content": "“Azərbaycan Qarabağın erməni sakinlərinin öz ana dilindən, mədəniyyətindən və dinindən istifadə etməklə bağlı hüquq və imkanlarını heç bir şəkildə məhdudlaşdırmaq niyyətində deyil”.\nMusavat.com xəbər verir ki, bunu Azərbaycan Prezidentinin xüsusi tapşırıqlar üzrə nümayəndəsi Elçin Əmirbəyov BBC-yə müsahibəsində deyib.\n“Bizim üçün heç vaxt keçilməsinə icazə verməyəcəyimiz yeganə qırmızı xətt suverenliyimizi və ərazi bütövlüyümüzü şübhə altına ala biləcək məsələlərdir”, - o vurğulayıb.\nOnun sözlərinə görə, Azərbaycan və Ermənistanın mehriban qonşu olmaqdan başqa yolu yoxdur:\n“Əgər bizim bir-birimizlə düşmənçilik üçün heç bir əsasımız yoxdursa, Azərbaycan və Ermənistan liderləri ən yüksək siyasi səviyyədə ərazi bütövlüyünün tanındığını bəyan ediblərsə, demək, bizim sadəcə olaraq mehriban qonşular olmaqdan başqa yolumuz yoxdur”.\nPrezidentin xüsusi tapşırıqlar üzrə nümayəndəsi qeyd edib ki, Azərbaycan hərbçiləri son ildırımsürətli antiterror tədbirləri zamanı mülki əhali arasında itkilərin qarşısını almaq üçün mümkün olan hər şeyi etməyə çalışıblar:\n“Antitteror tədbirləri bir gündən az davam edib və cərrah dəqiqliyi ilə həyata keçirilib. Bütün bunlar hərbi hədəfləri zərərsizləşdirməyə yönəlmiş yüksək dəqiqliklə həyata keçirilmiş addımlar idi”.",
        "views": "217",
        "date": "28.09.2023 14:14",
        "link": "https://musavat.com/news/elcin-emirbeyov-ermeni-sakinlerin-huquqlarini-mehdudlasdirmaq-niyyetinde-deyilik_1009573.html"
    },
    {
        "title": "Ermənistan Rusiyanı Roma Statutu ilə bağlı ikitərəfli saziş imzalamağa ÇAĞIRDI",
        "category": "Siyasət",
        "content": "Ermənistan Rusiya Federasiyasına Beynəlxalq Cinayət Məhkəməsi haqqında Roma Statutu ilə bağlı ikitərəfli saziş imzalamağı təklif edib.\nMusavat.com erməni mediasına istinadən xəbər verir ki, Ermənistanın beynəlxalq hüquq məsələləri üzrə nümayəndəsi Yeqişe Kirakosyan bu barədə sentyabrın 28-də parlament komissiyasının iclasında, müvafiq qanun layihəsinin müzakirəsi zamanı bildirib.\nOnun sözlərinə görə, Ermənistan Beynəlxalq Cinayət Məhkəməsinin Roma Statutunu ratifikasiya etmək niyyəti ilə bağlı uzun aylar ərzində Rusiya tərəfi ilə danışıqlar aparılıb.\n“Ermənistanın təkflifinə əsasən, Statutla bağlı tərəflər bir-birlərinə ən narahatedici məsələlər üzrə zəmanət verməyi öhdələrinə götürürlər”, - deyə Kirakosyan bildirib.\nErmənistan rəsmisi bu təklifin aprel ayında geri göndərildiyini, lakin heç bir cavab alınmadığını vurğulayıb.\nXatırladaq ki, Rusiya Beynəlxalq Cinayət Məhkəməsi haqqında Roma Statutunun ratifikasiya məsələsinə olduqca ağrılı reaksiya verir. Çünki BCM Rusiya prezidenti Vladimri Putin haqqında həbs qərarı çıxarıb. Bunun nəticəsində Roma statunun ratifikasiya edən istənilən ölkədə onun həbs olunması təhlükəsi yaranıb.\nMusavat.com",
        "views": "533",
        "date": "28.09.2023 14:12",
        "link": "https://musavat.com/news/ermenistan-rusiyani-roma-statutu-ile-bagli-ikiterefli-sazis-imzalamaga-cagirdi_1009572.html"
    },
    {
        "title": "Nikoldan Qarabağ erməniləri ilə bağlı sensasion tapşırıq",
        "category": "Region",
        "content": "Ötən gün uzun fasilədən sonra “Mülki müqavilə” fraksiyasının deputatları Paşinyanla görüşüb və üç saatdan çox müzakirə aparıblar. Maraqlıdır ki, mümkün məlumat sızmalarının və onların nəticələrinin qarşısını almaq üçün deputatlara görüş barədə iclasdan beş dəqiqə əvvəl xəbər verilib.\nBu barədə “Hraparak” nəşri məlumat yayıb.\n“Paşinyan Qarabağda baş verənlərdən danışaraq, dövlət qurumlarına Qarabağ ermənilərinin nəinki ən sürətli və maneəsiz köçürülməsini, həm də onların işlə təmin olunması məsələlərini təşkil etməyi tapşırıb. Amma heç bir şəkildə onların İrəvana köçürülməsinə imkan verməməyi vurğulayıb. O, rusların fəaliyyətlərini davam etdirmək üçün Qarabağda müəyyən sayda insanı saxlamağa çalışacaqları ilə bağlı təəssüratını bölüşərək qeyd edib ki, bu, artıq Ermənistan üçün problem deyil, qoy ruslar Azərbaycanla problemlərini həll etsinlər.\nSonra Nikol oktyabrın 5-də baş tutacaq görüşdən danışıb. Məlumdur ki, İspaniyanın Qranada şəhərində keçiriləcək AB sammitində Əliyevlə Paşinyan arasında AB Şurasının sədri Mişel, Fransa Prezidenti Makron və Almaniya kansleri Şoltsun iştirak edəcəyi görüş planlaşdırılır. İclasda bildirilib ki, çoxdan gözlənilən sülh müqaviləsinin imzalanması yaxındır və bu sənədin imzalanmasının əsasları oktyabrın 5-də keçiriləcək görüşdə qoyulmalıdır. Qranadada bunlar qəbul olunacaq: delimitasiya, bir-birinin ərazi bütövlüyünün tanınması və s. Paşinyan az qala açıq şəkildə bəyan edib ki, Ermənistan Rusiyanı regiondan sıxışdırıb çıxarır və prosesin faktiki başlanması da oktyabrın 5-də keçiriləcək görüşdə elan olunacaq. Nikol izah edib ki, Qarabağın itirilməsindən sonra 9 (10) noyabr bəyanatı da qüvvəsini itirir və bununla da Rusiya tərəfinin roluna son qoyulur. Və Rusiyanı Ermənistandan sıxışdırmaq üçün siyasi kursun qəbul edilməsinə baxmayaraq, Paşinyan komanda yoldaşlarını daha diqqətli və sakit olmağa, Rusiyaya ünvanlanan birbaşa bəyanatlardan çəkinməyə çağırıb ki, bu da onların hökuməti üçün dönməz nəticələrə gətirib çıxara bilər. Paşinyanın sözlərinə görə, bunu birbaşa deyil, media və saxta səhifələr vasitəsilə müzakirə etmək olar”, - məlumatda deyilir.\nİclasda KTMT-dən çıxmaq, Ermənistanın bəzi sərhədyanı rayonlarında Rusiya sülhməramlılarının gələcək taleyi ilə bağlı suallar qaldırılıb:\n“Lakin Paşinyan bunları gündəmə gətirməyə meyilli olmayıb, o, bu barədə danışmayacağını kəskin şəkildə açıqlayıb. Nikol Roma Statutunun da ratifikasiya olunmalı olduğunu vurğulayaraq, son günlər bu məsələ ilə bağlı verdiyi açıqlamalara diqqət yetirməyi və çıxış edərkən bu xəttə əməl etməyi tövsiyə edib”./Axar.az",
        "views": "2075",
        "date": "28.09.2023 14:10",
        "link": "https://musavat.com/news/nikoldan-qarabag-ermenileri-ile-bagli-sensasion-tapsiriq_1009541.html"
    },
    {
        "title": "Azay Quliyev: \"Bu qəhrəmanlıq səlnaməsinin müəllifi İlham Əliyevə indiki və gələcək nəsil daim minnətdar olacaq\"",
        "category": "Ölkə",
        "content": "Bu da son... Bu gün qondarma \"Artsax\" Respublikasının \"prezidenti\" Samvel Şahramanyan tabeliyində olan bütün “dövlət qurumları”nın və “təşkilatları”nın ləğv edilməsi və \"Dağlıq Qarabağ\" (\"Artsax\") respublikasının buraxılması haqqında fərman imzalayıb.\nBununla da, 200 il əvvəl Qarabağda basdırılmış separatizm və qarşıdurma “minası”nın zərərsizləşdirilməsi, 100 ildən çox dünya erməniliyinin birlik və ideoloji “qalası”nın çöküşü, son 35 ildə Cənubi Qafqazı “qan gölü”nə çevirən, on minlərlə azərbaycanlının həyatına bais olan “terror yuvası”nın, xalqların iztirab və fəlakət mənbəyinin süqutu rəsmiləşdirildi.\nBu gün dünya erməniliyinin 1923-cü ildən bəri Qarabağı zorla Azərbaycandan qoparmaq üçün başlatdığı siyasi, ideoloji və informasiya müharibəsi tamamilə iflasa uğradı, bəşəriyyət xəstə “miatsum” ideologiyasından və təxəyyülündən birdəfəlik qurtuldu.\nArtıq Qarabağ, Azərbaycan və bütövlükdə, Cənubi Qafqaz rahat nəfəs ala bilər. Artıq Azərbaycanın liderliyi ilə Azərbaycan, gürcü və erməni xalqları sülh, əmin-amanlıq, birgəyaşayış və inkişaf haqqında düşünə və birgə planlar hazırlaya bilərlər.\nƏminəm ki, gözümüzün qarşısında yazılan bu qəhrəmanlıq səlnaməsinin müəllifinə, Cənubi Qafqazın, Mərkəzi Asiyanın və Şərqi Avropanın gələcəyini müsbətə doğru dəyişən proseslərin təşəbbüskarına, bu coğrafiyada yeni geosiyasi reallıqlar formalaşdırana, separatizmə və işğala qarşı mübarizənin uğur modelini yaradana - cənab İlham Əliyevə indiki və gələcək nəsil daim minnətdar olacaq.\nAzərbaycan Ordusunun, Şəhid və Qazilərimizin tarix və insanlıq qarşısındakı misilsiz xidmətləri isə heç vaxt unudulmayacaq.\nAzay Quliyev, Millət vəkili ",
        "views": "154",
        "date": "28.09.2023 14:07",
        "link": "https://musavat.com/news/azay-quliyev-bu-qehremanliq-selnamesinin-muellifi-ilham-eliyeve-indiki-ve-gelecek-nesil-daim-minnetdar-olacaq_1009570.html"
    },
    {
        "title": "SON DƏQİQƏ: Yevlaxda növbəti görüş gözlənilir",
        "category": "Son xəbər",
        "content": "Ramin Məmmədovun Yevlaxda Qarabağın erməni sakinlərinin nümayəndələri ilə növbəti görüşü gözlənilir.\nMəlumata görə, Azərbaycanın Qarabağ bölgəsində yaşayan erməni sakinlərlə təmaslar üzrə məsul şəxs, deputat Ramin Məmmədovun yaxın vaxtlarda Yevlaxda Qarabağın erməni sakinlərin nümayəndələri ilə növbəti görüşü planlaşdırılır.\nQeyd edək ki, Ramin Məmmədov Yevlaxda və Xocalıda erməni sakinlərin nümayəndələri ilə artıq bir neçə görüş keçirib. Danışıqlarda Qarabağda yaşayan erməni sakinlərin reinteqrasiyası məsələləri müzakirə olunub.//APA",
        "views": "1273",
        "date": "28.09.2023 14:06",
        "link": "https://musavat.com/news/son-deqiqe-yevlaxda-novbeti-gorus-gozlenilir_1009571.html"
    },
    {
        "title": "23 saat 45 dəqiqədən sonra PKK Azərbaycana qarşı HƏRƏKƏTƏ KEÇDİ – TERROR...",
        "category": "Yazarlar",
        "content": "Azərbaycanın öz suveren ərazisində həyata keçirdiyi və 23 saat 45 dəqiqə davam edən antiterror tədbirlərindən sonra bölgənin bütün üfunət verən pislikləri ciddi narahatlıq keçirməkdədirlər. Məşhur “Nübar Ozanyan” terror qruplaşmasından sonra PKK terrorbaşıları da Azərbaycan əleyhinə hədyanlar səsləndirməyə başlayıblar.\nKCK/PKK lideri Murat Karayılandan müsahibə alan terror dəstəkçisi, jurnalist Erdal Er də baş verənləri fərqli istiqamətə yönləndirməkdədir. Terror dəstəkçiləri insanların xunta tərəfindən köçürüldüyü faktının üstündən keçərək, birbaşa Azərbaycanı hədəfə almaqda və hədələməkdədirlər.\nBundan əvvəlki yazılarımda da vurğuladığım kimi, erməni terror qruplaşmaları mənşə baxımından sol-radikal (marksist-leninçi) olmaqla yanaşı, eyni zamanda Yaxın Şərq kökənlidirlər. Təsadüfi deyil ki, 70-ci illərdən başlayaraq sol təmayüllü Yaxın Şərq terror qruplaşmalarının bu təşkilatların yaradılmasına həm mənəvi, həm logistik, həm də hərbi-siyasi dəstəyi olub.\n70-ci illərin ortalarında Suriyada, Beyrutda, Fələstində yaranan və kampları olmuş erməni terror təşkilatları JCAG (Justice Commandos Against Armenian Genocide), ARA (Armenian Revolutionary Army), NAR (New Armenian Resistance) buna misal ola bilər. Təbii ki, bu siyahının başında ASALA gəlir.\nƏsasən Suriya, Livan və Fələstin ərazilərində fəaliyyət göstərən bu terror qruplaşmaları ASALA-nın yaradılmasında fəal iştirak ediblər. ASALA uzun müddət Fələstin Azadlıq Təşkilatı (FAT) ilə birlikdə çalışıb, bu terror təşkilatını quran ermənilər 1975-ci ildə Əl-Fəth düşərgələrində təlim keçib, sonrakı illərdə marksist-leninçi görüşü paylaşan Fələstin Xalq Qurtuluş Cəbhəsi ilə yaxınlaşıblar.\n80-ci illərin ortalarında isə ASALA fəaliyyətini faktiki olaraq dondurduqdan sonra bu təşkilat PKK sıralarında aktiv şəkildə fəaliyyətini davam etdirib. Məsələn, ASALA-nın Yunanıstanın Eqina adasında gizli təlim düşərgələrində PKK terrorçularına da təlim keçirildiyi və təlimlərə yunan generalı Matafiasın rəhbərlik etdiyi məlumdur.\nBu işbirliyini sübut edən kifayət qədər sənəd və faktlar var. Bununla bağlı ortada bir razılaşma da mövcuddur. 1987-ci ildə PKK ilə ermənilər arasında müqavilə bağlanır.\nSözügedən razılaşmanın müddəaları belədir:\n1. Ermənilər PKK terror təşkilatı tərkibində təlim fəaliyyətləri həyata keçirəcək;\n2. PKK terror təşkilatına hər il adambaşı 5 min ABŞ dolları ödəniləcək;\n3. Ermənilər kiçikmiqyaslı hərəkatlara qatılacaqlar.\nMəhz bu razılaşmadan sonra ermənilər PKK-nın daxilində irəli çıxırlar. PKK-ASALA əlaqələrindən məsul olan Hermez Somurouyan adlı şəxslə 18 aprel 1990-cı ildə keçirilən görüşdə isə aşağıdakı qərarlar verilir:\n1. PKK və ASALA terror təşkilatları artıq birgə idarə olunacaq;\n2. Ermənilər Türkiyə təhlükəsizlik qüvvələrinə qarşı əməliyyatlarda kəşfiyyat məlumatları ötürəcəklər;\n3. Mümkün inqilabdan sonra əldə edilən torpaqlar bərabər bölünəcək;\n4. Düşərgə xərclərinin 75 faizi ermənilər tərəfindən qarşılanacaq;\n5. Terror aksiyaları Türkiyənin böyük şəhərlərində keçiriləcək.\nQeyd edilməsi vacib olan digər məqam da məhz həm Birinci, həm də İkinci Qarabağ müharibəsi zamanı Yaxın Şərq kökənli terror təşkilatlarının, o cümlədən FXQC və PKK-nın ermənilərə verdikləri dəstək və hətta əməliyyatlarda iştirak etmələri ilə bağlıdır ki, bu birgə fəaliyyət də məhz yuxarıda qeyd edilən razılaşmaların nəticəsi kimi qiymətləndirilə bilər.\nİndi isə bir qədər “Nübar Ozanyan” terror qrupu barədə...\nNübar Özanyan Türkiyənin Yozqad vilayətində anadan olan aşırı sol baxışlı terrorçu olub. Türkiyə Kommunist Partiyasının liderlərindən biri olmaqla yanaşı, eyni zamanda Birinci Qarabağ müharibəsində iştirak etmiş, xüsusi qəddarlığı ilə seçilmişdi. Müharibədən sonra Suriya və İraqda bölücü kürd terror qruplaşmalarının liderlərindən biri kimi bir sıra terror əməliyyatlarına rəhbərlik edib. 2017-ci ildə Raqqada İŞİD-ə qarşı döyüşlərdə öldürülüb. Bu terrorçunun adını daşıyan erməni terror qrupu isə 2019-cu ildə yaradılıb. Daşnak ermənilərdən formalaşan bu qruplaşmanın yaradılmasında məqsəd YPG (PKK-nın Suriya qolu) sıralarında Türkiyənin bölgədə həyata keçirdiyi antiterror hərəkatlara qarşı savaşmaqdır.\nGöründüyü kimi, işbirliyi davam etməkdədir. Lakin nəticəsi olmayacaq. Terrorla nəyəsə nail olmağın mümkünsüzlüyünü Azərbaycan xalqı Dəmir yumruqla sübut etdi!\nVüqar Zifəroğlu, Yaxın Şərq ölkələri üzrə ekspert",
        "views": "4505",
        "date": "28.09.2023 14:03",
        "link": "https://musavat.com/news/23-saat-45-deqiqeden-sonra-pkk-azerbaycana-qarsi-herekete-kecdi-terror_1009567.html"
    },
    {
        "title": "Sabah hava necə olacaq? - PROQNOZ",
        "category": "Ölkə",
        "content": "Sentyabrın 29-da Bakıda və Abşeron yarımadasında hava şəraitinin dəyişkən buludlu olacağı, əsasən yağmursuz keçəcəyi gözlənilir. Gecə və səhər bəzi yerlərdə duman, zəif çiskin. Şimal-qərb küləyi gündüz cənub-şərq küləyi ilə əvəz olunacaq.\nMilli Hidrometeorologiya Xidmətindən Musavat.com-a verilən xəbərə görə, havanın temperaturu gecə 15-20° isti, gündüz 23-28° isti olacaq.\nAzərbaycanın rayonlarında hava əsasən yağmursuz keçəcək. Lakin gündüz bəzi dağlıq ərazilərdə qısamüddətli yağış yağacağı, şimşək çaxacağı gözlənilir. Gecə və səhər bəzi yerlərdə duman olacaq. Şərq küləyi əsəcək.\nHavanın temperaturu gecə 14-18° isti, gündüz 25-29° isti, dağlarda gecə 4-9° isti, gündüz 13-18° isti olacaq.\n ",
        "views": "284",
        "date": "28.09.2023 13:57",
        "link": "https://musavat.com/news/sabah-hava-nece-olacaq-proqnoz_1009538.html"
    },
    {
        "title": "İlham Əliyev 28 Mayda sizə nə demişdi?!",
        "category": "Yazarlar",
        "content": "Qürurluyuq! Şəhid və qazilərimizə böyük sayğı və minnətdarlıqla gələn xəbərləri izləyirik. Azərbaycan dövləti tarix yazır! Amma Azərbaycan təkcə öz tarixini yazmır, həm də dünya tarixində ilklərə imza atır! Hadisələr görün necə cərəyan edir…\nBir neçə il əvvəl Şuşa tərəfə gedib, övladlarını böyütmək üçün iş istəyən erməni qadını Qarabağdakı xunta rejiminin cani nümayəndələri geri qaytarmışdılar, girovluqdan qaçan şəxs sayağı davranmışdılar onunla. Sonradan gizli yollarla Azərbaycan hərbçilərinə sığınıb onlardan yemək, siqaret istəyən, sovqatla geri qaytarılan mülki ermənilərin də başı az ağrımamışdı. Qondarma rejimin təmsilçiləri reinteqrasiyanın qarşısını almaqdan ötrü maksimum çalışırdılar ki, ermənilər Azərbaycan dövlətinin nümayəndələrinə yaxınlaşa bilməsinlər. Amma qanmadılar ki, “örkən nə qədər uzun olsa, gəlib doğanaqdan keçər”.\nBudur, ilk “doğanaq” rolunu Laçın sərhəd buraxılış məntəqəsi oynadı və Ruben Vardanyan məntəqədən maneəsiz keçən erməni çobanın qoyunlarına qarışıb, Gorus tərəfə adlamaq istəyəndə qol-boyun edildi, əlləri qandallı Bakıya gətirildi. İndi DTX-da gözləri dolmuş halda, etiraflar edir…\nOnun başına gələnlərdən bir gün sonra separatçıların “müşaviri” David Babayan könüllü olaraq Azərbaycan dövlətinə təslim olmaqdan ötrü 10 km-likdəki Şuşaya getdi! Bəli, iki il əvvəl sadə ermənini Şuşaya getməyə qoymurdular, indi özləri xilas yolunu anlayıblar. Amma çox gec qandılar, bu addımı 2020-ci ilin noyabrında atsaydılar, ağ bayraq qaldırsaydılar, nə Azərbaycan bu qədər şəhidlər verərdi, nə son antiterror tədbirinə əl atılardı, nə də ermənilərin ətrafında oyunbaz dünya gücləri tamaşalar hazırlayardılar. Heç Ruben Vardanyan da bu gün DTX-da gözləri bərəlmiş vəziyyətdə qalmazdı. Mülki ermənilərin başına açılan oyunların təqsirkarları da məhz xunta rejiminin başında duranlardır. Laçın yolu ilə üzü Ermənistana gedən, amma niyə, hara, nə üçün getdiyini belə bilməyən, sadəcə azərbaycanca “bizə dedilər get” söyləyən bədbəxt mülki ermənilərin də bir çoxunun həyatını məhv etdi bu, cinayətkar rejim. Hamısı etiraf edir ki, onların 35 il əvvələdək azərbaycanlılarla heç bir problem olmayıb, dostları var, bu qədər qanlarda sonar da Azərbaycandan kimsə onlara “Qarabağı tərk edin”-demir. Onları bu ərazidən qovan 35 il ərzində girov saxladıqlarıdır – cinayətkar rejimin rəhbərləri, qanunsuz hərbi birləşmələr, terrorçular! Son “güllələrini atırlar”, mülki əhalinin kütləvi köçünü təşkil etməklə, “türklər size qıracaq”, xofu aşılamaqla dünyanı Azərbaycanın üstünə qaldırmaq, nəticədə xilas olmaq istəyirdilər, bu da alınmadı!\nVə…9 sentyabrda cinayətkar rejimin başına keçən, saxta “parlament”də oyuncaq “prezident” elan olunan Samvel Şahramanyan “fərman” imzaladı, xunta rejiminin özünü buraxması ilə bağlı! Düzdür, bu saxta kağız parçasında da başından böyük səhvlərə yol verib, “Dağlıq Qarabağ”, “konstitusiya”, “artsax”, “respublika”. Amma istənilən halda bu, sarsaq rejim xülyasında olanların özlərinin bu oyununun bitdiyini etiraf etməsidir. Həm də gələcəkdə xaricdəki separatçı tör-töküntülər hansısa “mühacir” oyuncaq elan edə bilməzlər daha bundan sonar. Axı, hələ də ermənilərin separatizmindən öz maraqları üçün istifadə etmək istəyən çevrələr, makronlar, Qarabağa “beynəlxalq missiya” göndərmək istəyən oyunbazlar var. Bu mənada başının üstündə Azərbaycanın Dəmir Yumruğu olan Şahramanyan onların da planlarını pozmuş oldu.\nAzərbaycan polisi artıq Xankəndinin mərkəzində asayişi təmin edir. Bəli, polisi! Bu, Xankəndi məsələsinin Azərbaycanın daxili işi olduğunu nümayiş etdirən hadisədir – Daxili İşlər Nazirliyinin əməkdaşları artıq xidmət yerindədirlər!\nXəbərə diqqət edin: Şahramanyanın “fərman”ından sonra Qarabağın erməni əsilli sakinləri qondarma rejimin ləğvində iştirak edənlərə çağırış edib. Çağırışda bildirilir ki, “artsax respublikası”nın ləğvində iştirak edənlərin hamısı özünü güllələməlidir: “Levon Ter-Petrosyan, Robert Köçəryan, Serj Sarkisyan, Nikol Paşinyan, Arkadi Qukasyan, Bako Saakyan, Arayik Arutyunyan, Samvel Şahramanyan və “Artsax Respublikası”nın ləğvində iştirak edənlərin hamısı bu gün özünüzü güllələsin!” Bax, belə! Girovluqda çürümüş ermənilər bu gün onların həyatını məhv etmiş xunta rejiminə belə güzəştə getmək istəmir, onları özlərini güllələməyə çağırır! Kişilikləri çatırsa, on illərlə guya “hüquqlarını qorumaq” istədiklərinin səsini, çağırışını eşidərlər!\nBəlkə də bir neçə saatdan sonra Xankəndinin mərkəzində, elə separatçıların oyuncaq “parlamenti”, yaxud “president aparatı”nın binası üzərində polislərimiz Azərbaycanın üçrəngli bayrağını qaldıracaqlar, xalqımıza müjdə verəcəklər! Tariximizin növbəti təqvim günü Zəfər rəngi ilə boyanacaq! 250 illik məğlubiyyətlər seriyasına son qoyan Prezident İlham Əliyev 28 may 2023-cü ildə, Laçın şəhərinə, Azərbaycan Xalq Cümhuriyyətinin yaranmasının 105-ci ildönümündə nə demişdi? Xatırladaq: “Buradan - uzun illər istismar etdikləri, qanunsuz məskunlaşdıqları Laçın diyarından onlara bir daha deyirəm ki, sizin kitabınız bağlandı. “Miatsum” kitabı bağlandı, separatizmin kitabı bağlandı. Müstəqillik xülyası statusun dalınca getdi. Statusu isə biz hələ İkinci Qarabağ müharibəsi zamanı göndərmişik lazım olan yerə. Ona görə, yeganə yol qalıb - Azərbaycan qanunlarına tabe olmaq, Azərbaycanın loyal normal vətəndaşı olmaq, öz dıqnaqarası saxta dövlət atributlarını zibil yeşiyinə atmaq, “parlament”i buraxmaq. Guya orada “parlament” fəaliyyət göstərir, guya orada prezident var, guya nazir var, bunlar hamısı gülməlidir. Biz, sadəcə olaraq, dözüm göstəririk. Halbuki hər kəs yaxşı bilir ki, bu gün o bölgədə istənilən əməliyyatı keçirmək üçün hər bir imkanımız var. Ona görə “parlament” buraxılmalıdır, özünü “prezident” adlandıran ünsür təslim olmalıdır, bütün “nazirlər”, “deputatlar” və digərləri öz vəzifələrini artıq kənara qoymalıdırlar. Ancaq o təqdirdə onlara güzəşt oluna bilər. Ancaq o təqdirdə hər hansı bir amnistiyadan söhbət gedə bilər”.\nİlham Əliyev “Miatsum” kitabı bağlandı” dediyi gün gərək Araik Arutyunyan xunta rejiminin buraxıldığını elan edəydi, daha “istefa” oyunu qurub, Şahramanyanı oyuncağın başına gətirməyəydilər. Şahramanyan Xocalıdakı ilk görüşdə Azərbaycan nümayəndələri ilə üz-üzə oturmaq şansı qazanmışdı, bəlkə də o gedişlə Xankəndi bələdiyyəsinin sədri olmaq şansı qazanacaqdı. Amma 19 günlük “prezident” elə gülünc günə qaldı ki, Xocalıdakı ikinci görüşdə qapı arxasında qoyuldu. Amnistiya şansından, Azərbaycanda yaşamaq hüququndan nə qədər erməi məhrum oldu, xəbərdarlıqları eşitmədiyi üçün. Qulaqlarında sırğa eləsinlər, Azərbaycan dövləti, Prezidenti, Xalqı, Ordusunun heysiyyatına toxunmağın axırı yaxşı olmur və bundan sonra da yaxşı olmayacaq!\nHələ Prezident Əliyevin bir çox dedikləri, xəbərdarlıq və mesajları var. Onlar da ya olacaq, ya da olacaq!!!\n  Elşad PAŞASOY",
        "views": "1603",
        "date": "28.09.2023 13:50",
        "link": "https://musavat.com/news/ilham-eliyev-28-mayda-size-ne-demisdi_1009562.html"
    },
    {
        "title": "Prezident İlham Əliyev “Azərişıq” ASC-nin Cəbrayıl Rəqəmsal İdarəetmə Mərkəzinin açılışını edib ",
        "category": "Son xəbər",
        "content": "Azərbaycan Respublikasının Prezidenti İlham Əliyev sentyabrın 28-də “Azərişıq” Açıq Səhmdar Cəmiyyətinin Cəbrayıl Rəqəmsal İdarəetmə Mərkəzinin açılışını edib.\nBu barədə Musavat.com-a Prezidentin Mətbuat xidmətindən məlumat verilib.",
        "views": "277",
        "date": "28.09.2023 13:45",
        "link": "https://musavat.com/news/prezident-ilham-eliyev-azerisiq-asc-nin-cebrayil-reqemsal-idareetme-merkezinin-acilisini-edib_1009561.html"
    },
    {
        "title": "Bakıda silahlı şəxslər tutulub - VİDEO",
        "category": "Kriminal",
        "content": "Xətai rayonunda narkotik vasitələrin satışını təşkil edən və üzərində qanunsuz odlu silah saxlayan şəxslərə qarşı əməliyyatlar keçirilib.\nBu barədə Musavat.com-a Daxili İşlər Nazirliyinin mətbuat xidmətindən məlumat verilib.\nBildirilib ki, Xətai Rayon Polis İdarəsi, Narkotiklərlə Mübarizə, həmçinin ərazi polis şöbə və bölmələrinin əməkdaşlarının həyata keçirdikləri tədbirlər zamanı paytaxt sakinləri İgid Həsənov, Cəlal Hüseynov, Ağakişi Musayev, Rauf Hüseynov, Sənan Məmmədov və Nicat Sadıqov saxlanılıblar. Bu şəxslərdən 13 kiloqram heroin, marixuana, 390 ədəd psixotrop tərkibli metadon həbi, eləcə də Rauf Hüseynovdan əlavə olaraq 1 ədəd \"Naqan\", Sənan Məmmədovdan isə \"TT\" markalı odlu silah tapança aşkar olunub. Saxlanılanlar narkotik vasitələri sosial şəbəkələrdə tanımadıqları İran vətəndaşlarından onlayn yolla paytaxt ərazisində satmaq məqsədi ilə əldə etdiklərini bildiriblər.\nHəmçinin idarə əməkdaşlarının avqust-sentyabr aylarında həyata keçirdikləri əməliyyatlar zamanı rayon ərazisində yerləşən bir neçə mənzildə \"tiryəkxana\" təşkil edən, həmçinin narkotik vasitələrin qanunsuz dövriyyəsi ilə məşğul olan 49 nəfər saxlanılıb.\nXətai rayonu ərazisində narkotiklərin qanunsuz dövriyyəsi, eləcə də digər hüquqpozmalara qarşı polis əməkdaşları tərəfindən mübarizə tədbirləri davam etdirilir.",
        "views": "544",
        "date": "28.09.2023 13:45",
        "link": "https://musavat.com/news/bakida-silahli-sexsler-tutulub-video_1009536.html"
    },
    {
        "title": "Fransalı senator azərbaycanlı millət vəkilinin postuna ŞƏRH YAZDI - FOTO",
        "category": "Siyasət",
        "content": "Fransalı senator azərbaycanlı millət vəkilinin postuna şərh yazıb.\nMusavat.com xəbər verir ki, Fransa Senatının üzvü Natali Qule Milli Məclisin üzvü Vüqar Bayramovun “X” sosial şəbəkəsində paylaşımına şərh yazaraq “mən o yeri tanıyıram. Vətənə xoş gəldiniz” qeyd edib.\nXanım Qule “Qarabağ Azərbaycandır” yazaraq şərhini tamamlayıb.\nFransalı senatorun şərhini təqdim edirik:\nMusavat.com",
        "views": "1388",
        "date": "28.09.2023 13:40",
        "link": "https://musavat.com/news/fransali-senator-azerbaycanli-millet-vekilinin-postuna-serh-yazdi-foto_1009557.html"
    },
    {
        "title": "İki beynəlxalq təşkilatdan fərqli neft-qaz proqnozu - kim haqlıdır...",
        "category": "Ölkə",
        "content": "Beynəlxalq Enerji Agentliyi 2050-ci ildə yanar faydalı qazıntılara tələbatın 80 faiz azalacağını iddia edir, OPEC isə bunu “son dərəcə riskli və praktiki olmayan” mövqe adlandırır\nBeynəlxalq Enerji Agentliyinin hesablamalarına əsasən təmiz enerji potensialının kütləvi genişləndirilməsi nəticəsində 2030-cu il üçün yanar faydalı qazıntılara olan qlobal tələbat 25  azalacaq. BEA-nın yenilənmiş Xalis Sıfır Yol Xəritəsində (Net Zero Roadmap) bildilir ki, alternativ enerjiyə keçid istiqamətində görülən işlər nəticəsində 2050-ci il üçün isə yanar faydalı qazıntılara olan tələbat 80 faiz azala bilər.\nAgentliyin məlumatına görə, bu yanacaq növlərinə tələbat 2030-cu ilə qədər pik həddə çatacaq, bundan sonra isə azalacaq. Azalmaya səbəb kimi bərpa olunan enerji mənbələrinin sürətlə yayılması və elektriklə işləyən avtomobillərin sayının artması göstərilir. BEA-nın rəhbəri Fatih Birol maliyyə çatışmazlığı və mümkün tənqidlərə baxmayaraq, siyasətçilərin enerji keçidini sürətləndirmək və emissiyaları azaltmaq üçün hərəkətə keçməli olduğunu qeyd edərək, “Biz qalıq yanacaq dövrünün sonunun başlanğıcını görürük və növbəti dövrə hazırlaşmalıyıq” deyib.\nBildirilir ki, müvafiq tədbirlər nəticəsində 2030-cu və 2050-ci illər üçün kömürə olan tələbat 2022-ci ildəki 5,8 milyard tondan müvafiq olaraq 3,25 milyard və 500 milyon tona enəcək. Öz növbəsində 2030-cu və 2050-ci illər üçün gündəlik neftə olan tələbat 2022-ci ildəki 100 milyon bareldən müvafiq olaraq 77 milyon və 24 milyon barelədək düşəcək. Qaza olan tələbata gəlincə, qeyd olunur ki, bu göstərici 2030-cu və 2050-ci illər üçün 2022-ci ildəki 4,15 trilyon kubmetrdən müvafiq olaraq 3,4 trilyon və 900 milyard kubmetrədək enməlidir.\nBEA-nın icraçı direktoru Fatih Birol bildirir ki, qlobal istiləşməni 1,5°C-yə qədər məhdudlaşdırmaq məqsədini saxlamaq dünyanın sürətlə bir araya gəlməsini tələb edir: “Yaxşı xəbər budur ki, biz nə etməli olduğumuzu və bunu necə edəcəyimizi bilirik. Ən son məlumatlara və təhlillərə əsaslanan 2023-cü ilin Xalis SıfırYol Xəritəsi irəliyə doğru yol göstərir. Lakin bizim çox aydın mesajımız da var: güclü beynəlxalq əməkdaşlıq uğur üçün çox vacibdir. Hökumətlər mövcud problemin miqyasını nəzərə alaraq iqlimi geosiyasətdən ayırmalıdırlar”.\nHesabata əsasən, yeni sıfır yolu çərçivəsində illik qlobal təmiz enerji xərcləri 2023-cü ildəki 1,8 trilyon ABŞ dollarından 2030-cu illərin əvvəlləri üçün 4,5 trilyon dollara yüksələcək.\nBEA-nın bu sənədi neft istehsal edən ölkələrin birliyi olan OPEK-də qəzəblə qarşılanıb.Təşkilatın yaydığı açıqlamada qeyd olunur ki, BEA-nın qalıq yanacaq dövrünün sonunun başlanğıcı ilə bağlı proqnozları məlumatlara deyil, ideologiyaya əsaslanır: “Onların baxışları tez-tez neft və qaza investisiyaların dayandırılması çağırışları ilə müşayiət olunur ki, bu da enerji xaosuna səbəb ola bilər”.\nOPEC öz bəyanatında BEA-nın proqnozunu faktlara deyil, ideologiyaya əsaslanan “son dərəcə riskli və praktiki olmayan” adlandırır. Alyans vurğulayır ki, oxşar proqnozlar əvvəllər də verilib - əvvəlcə təklifin pik həddi, sonra tələbin pik həddi haqqında, lakin onların heç biri təsdiqlənməyib. Eyni zamanda alyans analitiklərinin fikrincə, bu cür bəyanatlar hazırda yeni neft-qaz layihələrinə investisiyaların dayandırılması çağırışlarına səbəb ola bilər.\n“Bu cür bəyanatlar yalnız qlobal enerji sistemini təsiredici uğursuzluğa düçar edir. Bu, onun potensialında görünməmiş miqyasda enerji xaosuna səbəb olacaq: iqtisadiyyat və bütün dünyada milyardlarla insan üçün dəhşətli nəticələrə gətirib çıxaracaq”, - OPEK-in baş katibi Haitham al-Ghais bildirib.\nNeft İstehsalçıları Alyansı qeyd edir ki, BEA-nın proqnozunda bu gün qalıq yanacaqların qlobal enerji kompleksinin 80 faizini təşkil etməsi, eləcə də sənayenin emissiyaların azaldılmasında texnoloji tərəqqi əldə etməsi nəzərə alınmır: “Dünyanın enerji yoxsulluğunun aradan qaldırılması, artan enerji tələbatının ödənilməsi və emissiyaların azaldılması ilə yanaşı enerjinin sərfəliliyinin təmin edilməsi problemi ilə üzləşdiyini dərk edərək, OPEK heç bir enerji mənbəyindən və ya texnologiyasından imtina etmir. Alyans hesab edir ki, bütün maraqlı tərəflər eyni şeyi etməlidir”.\nQeyd edək ki, dünyada neft-qaz-kömürün ən böyük istehlakçılarından biri Çindir. Bu ölkə eyni zamanda alternativ enerji istehsalına ən böyük yatırımçıdır. Çin günəş elektrik stansiyalarının (GES) ümumi quraşdırılmış gücü 2023-cü ilin sonuna qədər 500 Geqavattı, 2026-cı ilin sonuna isə 1 Teravattı keçəcək. “Rystad Energy”nin proqnozuna görə,  2023-cü ildə yeni gücün 2022-ci ildə quraşdırılmış 87 GVt-dan artaraq150 GVt-ı keçəcəyi gözlənilir. 2024-cü ildə bu rəqəmin 165 GVt, 2025-ci ildə 170 GVt olacağı proqnozlaşdırılır. Beləliklə, Çində ümumi günəş enerjisi gücü 2024-cü ilə qədər 700 GVt-ı keçəcək və 2025-ci ilin sonuna qədər təxminən 900 GVt-a qədər artacaq.\nHazırda Çin günəş elektrik stansiyalarının ümumi gücü 500 GVt-a çatır ki, bu da qlobal gücün təxminən 40 faizinə bərabərdir. Ölkə bu göstərici üzrə dünyada liderlik edir, ABŞ isə 145 GVt (qlobal səviyyənin təxminən 12 faizi) ilə ikinci yerdədir. 2026-cı ildə ABŞ-ın ümumi günəş enerjisi tutumunun təxminən 209 GVt (11 faiz) olacağı gözlənilir.\nÇin Milli Enerji Administrasiyasının (NEA) məlumatına görə, 2023-cü ilin birinci yarısında günəş elektrik stansiyalarının tikintisinə 134,9 milyard yuan (15,8 milyard dollar) sərmayə qoyulub ki, bu da eyni dövrdə istilik enerjisinə qoyulan investisiyalardan 3,4 dəfə çoxdur.\nAvropa İttifaqında günəş və külək enerjisi qurğularının sayı sürətlə artırılır. İttifaq üzrə enerji təminatında təkcə külək qurğularının payı 20 faizə yaxındır. 2027-ci ilədək bu payın 30 faizdən yuxarı olması nəzərdə tutulur. Bundan əlavə, bütün dünyada yaşıl hidrogen istehsalına sərmayələr sürətlə artır. Sentyabrın ortalarında G20 zirvəsində məlum oldu ki, Hindistan-Afrika-Avropanı birləşdirən iqtisadi, texnjoloji və enerji dəhlizi - İndia - Middle East - Europe Economic Corridor (İMEC) yaradılır və bu dəhliz boyunca ərəb ölkələrində istehsal olunan yaşıl hidrogenin nəqli infrastrukturu da yaradılacaq. Təkcə Səudiyyə Ərəbistanının bu dəhlizə 20 milyard dollar investisiya yatırması planlaşdırılır. Bundan əvvəl ABŞ və Kanada hidrogen istehsalı və ixracı sahəsində əməkdaşlığa dair müqavilə imzalayıblar. Müqavilə yaşıl hidrogen istehsalı və ixracına yüz milyardlarla dollar sərmayənin yatırılmasını nəzərdə tutur.\nQeyd edək ki, Azərbaycan da yaşıl hidrogen istehsalçısı və ixracatçısı olmağa hazırlaşır. 2022-ci ildə Avropa Komissiyası ilə imzalanan enerji anlaşmasında bu məsələ xüsusi qeyd olunub. Hazırda bu sahədə bir neçə böyük şirkətlə danışıqlar aparılır.\nYaşıl hidrogen neft məhsulları və qazın ağır sənayedə əsas əvəzləyicisi hesab olunur. Artıq bir sıra ölkələrdə hidrogenlə işləyən təyyarələrin hazırlanması layihələri uğurla irəlilədilir. Lakin hidrogenin ağır sənaye sahələrində tələb olunan böyük enerjini təmin edib-etməyəcəyi hələ də müəyyənləşdirilməyib. Bu istiqamətdə çalışmalara yeni başlanıb və onların yaxın onillikdə real nəticələr verəcəyi çətin ehtimal olunur. \nBuna görə də BEA-nın proqnozu yalnız OPEK deyil, əksər analitik mərkəzlər tərəfindən skeptik qarşılanır. Hesab olunur ki, neft və xüsusilə təbii qaz hələ uzun müddət əsas yanacaq növü kimi mövqeyini saxlayacaq.\nHazırda dünya neft bazarında qiymətlərin yüksəlməsi prosesi davam edir. Səudiyyə Ərəbistanı və Rusiyanın bazara çıxardıqları neftin həcmini 1,3 milyon barel azaltmaları, Asiyada neftə tələbatın artması qiymətlərin yüksəlməsini şərtləndirib. Artıq bir sıra beynəlxalq mərkəzlər neft qiymətləri üzrə cari illik proqnozlarını artım istiqamətində yeniləyiblər. Məsələn, ABŞ Energetika Nazirliyi Brent markalı neftin 2023-cü ildəki orta qiymət proqnozunu 82,62 dollardan 84,46 dollara qaldırıb. 2024-cü il üçün təxminlər də yuxarıya - əvvəllər gözlənilən 86,48 dollardan 88,22 dollara qədər dəyişdirilib.\nNazirliyə görə, dördüncü rübdə Brentin orta qiyməti 93 dollar olacaq.\nOPEC isə sentyabr icmalında bildirib ki, 2023-cü ildə neftə tələbat gündəlik 2,44 milyon barel, 2024-cü ildə isə daha 2,25 milyon barel artacaq. Beləliklə, təşkilat iyul ayı hesabatında verilən tələb artımı proqnozlarını yenidən təsdiqləyib.\nNeftə tələbatın artdığı dövrdə Azərbaycanda onun istehsalı azalır. Energetika Nazirliyinin məlumatına görə, 2023-cü ilin yanvar-avqust ayları üzrə ölkədə 20,3 milyon ton neft (kondensatla birlikdə) hasil edilib. Respublika üzrə neft hasilatının 12,1 milyon tonu “Azəri-Çıraq-Günəşli”nin, 2,9 milyon tonu (kondensat) “Şahdəniz”in, 90 min tonu (kondensat) “Abşeron” yatağının payına düşüb. SOCAR üzrə neft (kondensatla birlikdə) hasilatı 5,2 milyon ton təşkil edib. Hesabat dövründə 17 milyon ton neft (kondensatla birlikdə) ixraca nəql olunub. Bunun 15 milyon tonu konsorsiumun, 2 milyon tonu isə SOCAR-ın payına düşüb.\nXatırladaq ki, 2022-ci ilin yanvar-avqust aylarında ölkədə 21,8 milyon ton neft (kondensatla birlikdə) hasil edilib. Hesabat dövründə 17,6 milyon ton neft (kondensatla birlikdə) ixraca nəql olunub. Beləliklə, illik müqayisədə bu ilin 8 ayında Azərbaycanda neft və kondensat hasilatı 6,88 faiz, ixracı isə 3,41 faiz azalıb.\nDünya SAKİT,\n“Yeni Müsavat”",
        "views": "333",
        "date": "28.09.2023 13:32",
        "link": "https://musavat.com/news/iki-beynelxalq-teskilatdan-ferqli-neft-qaz-proqnozu-kim-haqlidir_1009535.html"
    },
    {
        "title": "Paşinyan Ruben Vardanyanın saxlanmasından danışdı",
        "category": "Region",
        "content": "Biz Azərbaycan tərəfindən insanların keçid məntəqəsinə çatmamış özbaşına həbslər aparmasının şahidi oluruq ki, bu da son dərəcə narahatedici faktdır.\nMusavat.com erməni mediasına istinadən xəbər verir ki, belə bir həyasız ittiham Ermənistan baş naziri Nikol Paşinyan tərəfindən bugünkü hökumət iclasında səslənib.\nYerli mətbuata görə, Paşinyan bununla Ruben Vardanyanın Azərbaycan hüquq-mühafizə orqanları tərəfindən saxlanması məsələsinə toxunub.\nMaraqlıdır ki, Paşinyan çıxışında bir dəfə olsun Ruben Vardanyanın adını çəkməyib.\nMusavat.com",
        "views": "5404",
        "date": "28.09.2023 13:25",
        "link": "https://musavat.com/news/pasinyan-ruben-vardanyanin-saxlanmasindan-danisdi_1009555.html"
    },
    {
        "title": "100-dən çox qəlpə yarası alan Xalq artisti: \"Üzümə 27 tikiş vurulub\" - VİDEO",
        "category": "Ölkə",
        "content": "Xalq artisti Şükufə Musayeva 90-cı illərdə Qarabağ uğrunda gedən döyüşlərdə iştirakından danışıb.\nAktrisa \"Xəbərin olsun\" verilişinə açıqlamasında Sərsəng su anbarı ətrafında gedən döyüşlərdə ağır yaralandığını və çoxsaylı qəlpə yarası aldığını bildirib:\n\"Çox şükür ki, bu günlərdə Sərsəng su anbarı ordumuzun nəzarətinə keçdi. Çox sevinirəm. Mən 1993-cü ildə Sərsəng su anbarı ətrafında gedən döyüşlərdə iştirak etmişəm. Orada ağır döyüşlər gedirdi. Ölən və yaralananlarımız çox idi. Onları qaldıqları yerdən çıxaranda mən də ağır yaralandım. Mənə dedilər ki getmə, amma mən kənardan dayanıb baxa bilməzdim. Sevdiyim səhnəni atdım və döyüşə getdim. Vətənə canım da fəda...\nDöyüşlər vaxtı 100-dən çox qəlpə yarası almışdım. Sadəcə üzümə 27 tikiş vurulub. Gözümün ağında belə qəlpə var\".\nƏtraflı videoda:",
        "views": "993",
        "date": "28.09.2023 13:20",
        "link": "https://musavat.com/news/100-den-cox-qelpe-yarasi-alan-xalq-artisti-uzume-27-tikis-vurulub-video_1009533.html"
    },
    {
        "title": "Rəsmi Bakı Ermənistan XİN-ə CAVAB VERDİ - SON DƏQİQƏ",
        "category": "Siyasət",
        "content": "Ermənistan Xarici İşlər Nazirliyinin 27 sentyabr tarixli, 44 günlük Vətən müharibəsi, habelə müharibədən sonra görülən tədbirlər barədə beynəlxalq ictimaiyyəti yanlış yönləndirən bəyanatını qətiyyətlə pisləyirik.\nMusavat.com xəbər verir ki, bu fikirlər Azərbaycan Xarici İşlər Nazirliyinin Ermənistan Xarici İşlər Nazirliyinin bəyanatına dair şərhində əksini tapıb.\nQeyd olunub ki, Ermənistan Xarici İşlər Nazirliyi bu bəyanatı ilə Azərbaycan ərazilərinin 30 ildən artıq hərbi təcavüzünə və işğalına, Azərbaycana qarşı törədilmiş kütləvi qırğınlara və insanlığa qarşı cinayətlərə görə məsuliyyətini açıq şəkildə inkar edərək saxta rəvayətlər yaymaqda davam edir.\n\"Azərbaycanın Ermənistanın işğalına və təcavüzünə qarşı apardığı müharibə hər zaman ədalətli olub və bu ilin sentyabrında Azərbaycanın antiterror tədbirləri beynəlxalq hüququn bütün norma və prinsiplərinə açıq şəkildə zidd olaraq Azərbaycanda yerləşdirilmiş qeyri-qanuni erməni silahlı qüvvələrinin yaratdığı təhlükəni legitim olaraq aradan qaldırıb\", - XİN-dən qeyd edib.\nBildirilib ki, üstəlik, Ermənistan XİN-in yalanlarına zidd və Ermənistanın özündən fərqli olaraq, Azərbaycan heç bir zaman dinc erməni əhalisini hədəf almayıb: \"Azərbaycanın vəziyyəti siyasi-diplomatik vasitələrlə həll etmək istəməməsi ilə bağlı əsassız bəyanatlara gəlincə, Ermənistan tərəfinə xatırlatmaq istərdik ki, bu ölkə təkcə 30 illik işğal dövründə yox, həmçinin münaqişədən sonrakı dövrdə də bütün sülh səylərini heçə endirib.\nSentyabrın 21-də Ermənistan Baş naziri Nikol Paşinyanın mülki əhaliyə birbaşa təhlükə olmadığını bildirməsi fonunda Ermənistan XİN-in hər vəchlə yerli erməni əhalinin \"etnik təmizləmə\"yə məruz qalmasına dair məlumatlar yayması Ermənistanın siyasətinin və rəvayətlərinin nə qədər uyğunsuz və yalan olduğunu açıq şəkildə nümayiş etdirir.\nBiz bir daha bildiririk ki, Qarabağ bölgəsində yaşayan yerli erməni sakinlərin Ermənistana və ya başqa ölkəyə köçmək qərarı ilə Azərbaycanın heç bir əlaqəsi yoxdur. Biz onlara Ermənistanın yaratdığı hərbi xuntanın girovları olduqları dövrdən daha yaxşı yaşamaq üçün şərait yaratmağa hazırıq. Azərbaycan erməni sakinlərini bərabərhüquqlu vətəndaş kimi reinteqrasiya etmək əzmindədir və Azərbaycanın Konstitusiyası, milli qanunvericiliyi və qəbul etdiyimiz beynəlxalq öhdəliklər bu məqsədə çatmaq üçün möhkəm zəmin yaradır.\nBiz Ermənistanın Azərbaycan ərazilərində qurduğu separatçı rejimin onun gözləri qarşısında necə dağıldığını və yox olduğunu görməsinin nə qədər ağrılı olduğunu anlayırıq, lakin indi onlar üçün Azərbaycanla ərazi bütövlüyünə və suverenliyə həm sözdə, həm də əməldə hörmətə əsaslanan sülh və etimad qurmağa diqqət yetirmək daha yaxşı olardı\".",
        "views": "2487",
        "date": "28.09.2023 13:14",
        "link": "https://musavat.com/news/resmi-baki-ermenistan-xin-e-cavab-verdi-son-deqiqe_1009552.html"
    },
    {
        "title": "SON DƏQİQƏ! İlham Əliyev sərəncam imzaladı",
        "category": "Son xəbər",
        "content": "Azərbaycan Respublikasının Prezidenti İlham Əliyev Akademik Ziya Bünyadovun 100 illik yubileyinin qeyd edilməsi haqqında Sərəncam imzalayıb.\nMusavat.com-un məlumatına görə, sənəd ölkədə tarix elminin inkişafına dəyərli töhfələr vermiş akademik Ziya Bünyadovun 100 illik yubileyinin qeyd olunmasını təmin etmək məqsədilə imzalanıb.\nSərəncamla Azərbaycan Milli Elmlər Akademiyası akademik Ziya Bünyadovun 100 illik yubileyi ilə bağlı tədbirlər planı hazırlayıb həyata keçirməli, Nazirlər Kabineti Sərəncamdan irəli gələn məsələləri həll etməlidir.\nSənəddə bildirilib ki, 2023-cü ilin dekabr ayında Azərbaycan Milli Elmlər Akademiyasının həqiqi üzvü, görkəmli tarixçi və şərqşünas alim, tanınmış ictimai xadim, tarix elmləri doktoru, professor, Dövlət mükafatı laureatı, Əməkdar elm xadimi, Sovet İttifaqı Qəhrəmanı Ziya Musa oğlu Bünyadovun anadan olmasının 100 ili tamam olur: \"Akademik Ziya Bünyadov zəngin elmi yaradıcılıq yolu keçmiş, respublikamızda şərqşünaslıq və tarix elmlərinin yeni mərhələyə yüksəlməsinə, ümumən, elmin təşkili işinə böyük əmək sərf etmişdir. Geniş erudisiyalı alim mənbəşünaslıq və orta əsrlər dövrü üzrə professional hazırlığa malik mütəxəssislərdən ibarət elmi məktəb formalaşdırmışdır. Ziya Bünyadovun fundamental araşdırmalarında orta əsr müsəlman Şərqi dövlətlərinin ictimai-siyasi, sosial-iqtisadi və mədəni həyatı dərin təhlillər əsasında dolğun əksini tapmışdır. İlk dəfə onun elmi ictimaiyyətə çatdırdığı və dilimizə mükəmməl surətdə çevirərək əhatəli müqəddimə və şərhlərlə nəşr etdirdiyi bir çox nadir mənbələr bu gün də davamlı istinad olunan ən mötəbər qaynaqlar sırasındadır. Ziya Bünyadov Azərbaycan xalqının tarixinin saxtalaşdırılması cəhdlərinə qarşı daim ardıcıl və qətiyyətli mübarizə aparmış, taleyüklü milli məsələlərə münasibətdə hər zaman vətənpərvər ziyalı mövqeyi ilə seçilmişdir\".\nMusavat.com",
        "views": "57061",
        "date": "28.09.2023 13:12",
        "link": "https://musavat.com/news/son-deqiqe-ilham-eliyev-serencam-imzaladi_1009550.html"
    },
    {
        "title": "Oktyabrın bəxtəvər bürcləri - Uğur onları izləyir",
        "category": "Astrologiya",
        "content": "Astroloji proqnozlara görə, qarşıdan gələn ayda altı bürc həyatlarında mühüm dəyişikliklərin şahidi olacaqlar.\nMaliyyə uğuru qazanacaq bürclərdən biri Balıqlardır. Onlar qarşılaşdıqları fürsətdən istifadə etsələr maddi bolluq dövrünə qədəm qoyacaqlar.\nSabit və praktik olması ilə tanınan Buğalar güclü zəmin yaratmaq üçün fitri istedadlarından istifadə edəcəklər. Buğa diqqətli olarsa gələn ayda bir çox problemləri həll ola bilər.\nTəşəbbüskar və iddialı xasiyyəti ilə diqqət çəkən Qoç bürcü, oktyabr ayında edəcəyi maliyyə gedişləri ilə arzuladığı zənginliyə çata bilər. Qarşısına çıxan fürsətlərdən yararlanacaq Qoç bürcünün karyerasında yüksəliş gözlənilir.\nLiderlik qabiliyyətinə malik olan Şirlər, sərfəli fürsətlərdə və sərmayələrdə düzgün addımlar etsələr, istədikləri sərvətə asanlıqla çatacaqlar.\nQətiyyətli xasiyyətə malik Oğlaq bürcünün oktyabr ayında işləri çox rahat keçəcək. Maliyyə məsələlərində atılacaq intizamlı addımlar bu prosesi daha da sürətləndirəcək\nOktyabr Əqrəb ayı olacaq desək yanılmarıq. Risklər olsa da, uğur onları izləyir. Yaxşı olardı ki, atacağı addımlara görə çox düşünməsinlər. Ulduzlar maddi və şəxsi sferada pozitiv proqnozlar vəd edir./Metbuat.az",
        "views": "4008",
        "date": "28.09.2023 13:08",
        "link": "https://musavat.com/news/oktyabrin-bextever-burcleri-ugur-onlari-izleyir_1009532.html"
    },
    {
        "title": "“Misli” SÜR-PRİZLƏR Mövsümü – İlk tirajın nəticələri\nFOTO",
        "category": "Ölkə",
        "content": "  Ölkənin qanuni idman mərc oyunları operatoru “Misli”nin stimullaşdırıcı lotereyasının ilk tirajı üzrə qalibləri elan olunub. Hədiyyə qazanan 31 biletin seriya nömrələri CBC Sport-da canlı yayımda açıqlanıb.\nİlk tirajda 10 ədəd “iPhone 14 Pro Max”, 10 ədəd Samsung TV, 5 ədəd 1 000 manatlıq məişət texnikası kuponu, 5 ədəd \"Playstation\" və 1 ədəd 10 min manat dəyərində səyahət kuponu qazanılıb. \nSentyabrın 12-sindən başlayan “SÜR-PRİZLƏR Mövsümü” noyabrın 6-sı saat 23:59-a qədər davam edəcək. \nLotereyada 18 yaşı tamam olan şəxslər iştirak edə bilərlər. İki ay davam edəcək lotereyada ümumilikdə 8 ədəd 10 min manat dəyərində səyahət kuponu, 80 “iPhone 14 Pro Max”, 80 televizor, 40 “PlayStation 5”, 40 ədəd elektronika mağazasından 1000 manat dəyərində alış-veriş kartı və ən əsası 2 ədəd “Audi Q7 Comfort Plus” avtomobili sahiblərini gözləyir. \nTirajlar həftədə 1 dəfə - cümə axşamı saat 18:00-da CBC Sport və \"Misli.az\" yutub kanalında canlı yayımlanır. Hər tirajdan sonra qaliblərə SMS göndərilir və onlarla əlaqə saxlanılaraq hədiyyə ilə bağlı ətraflı məlumat verilir.  \nMinimum 5  manat dəyərində bilet almaqla idman mərc, virtual lotereya, o cümlədən virtual idman və tirajlı oyunlarda iştirak etməklə həm də lotereyada iştirak haqqı qazanırsınız. Tirajların birində iştirak etmiş və qalib olmuş iştirakçılar yenidən sonuncu tirajda keçirilən “Misli Cekpot”unda avtomobil uğrunda yarışa bilərlər. \nƏtraflı məlumat üçün https://azerlotereya.com/az/content/139 rəsmi saytına daxil ola və ya *2080 nömrəsi ilə əlaqə saxlaya bilərsiniz. ",
        "views": "305",
        "date": "28.09.2023 13:04",
        "link": "https://musavat.com/news/misli-sur-prizler-movsumu-ilk-tirajin-neticeleri_1009551.html"
    },
    {
        "title": "Zəngilan şəhərində yaşayış məhəlləsinin tikintisinə başlanılacaq",
        "category": "Qarabağ xəbərləri",
        "content": "Yaxın vaxtlarda Şərqi Zəngəzur iqtisadi rayonuna daxil olan Zəngilan şəhərində yaşayış məhəlləsinin tikintisinə başlanılacaq.\nMusavat.com xəbər verir ki, artıq bununla bağlı Şərqi Zəngəzur İqtisadi Rayonunda 1 saylı Bərpa, Tikinti və İdarəetmə Xidməti hazırlıqlara start verib.\nLayihə çərçivəsində 12 ədəd çoxmənzilli yaşayış binası tikiləcək.",
        "views": "271",
        "date": "28.09.2023 13:03",
        "link": "https://musavat.com/news/zengilan-seherinde-yasayis-mehellesinin-tikintisine-baslanilacaq_1009548.html"
    },
    {
        "title": "Alimpaşa müəllimin qiyməti bilinməyən sənətkarlığı",
        "category": "Yazarlar",
        "content": "Dünya mədəniyyətində xüsusi, radikal cərəyanlar var, adına qısaca “aksiyaçılar” demək olar. Bunlar ənənəvi, klassik sənət ölçülərini qırıb-dağıdır, hərəkətlərdən, adi əşyalardan, adi səs-küydən incəsənət yaratdıqlarını iddia edirlər. Məsələn, hələ 20-ci əsrin əvvəlində bir bəstəkar Bakı zavodlarının fit səsini lentə yazıb bunun musiqi nömrəsi olduğunu söyləmişdi. Moris Düşan adlı rəssam unitaz növü olan pissuarı sərgiyə “Fontan” adıyla göndərmişdi. İt kimi küçədə hürən, öz nəcisini konservləşdirib satan, sözün əsl mənasında yumurtalıqlarını Qızıl meydana mıxlayan... hər cür belə dəli sənətkara rast gəlinir. Bu mövzuda 2020-ci ildə çəkilmiş “Dərisini satan adam” filmi var. Tunisli rejissorun real həyat faktları əsasında çəkdiyi kinodur.\nSözgəlişi, bizdə sözlərini Hüseyn Arifin yazdığı, vaxtilə Gülağa Məmmədovun oxuduğu “Şeir deyilmi” mahnısı təxminən elə bu aksionizm, sənətdə performans mövzuları haqdadır. Sözü aşığa verək, aldı görək nə dedi:\n“Məndən təzə şeir xəbər alan dost,\nBəs yazın gəlməsi şeir deyilmi?!\nÇıxanda gəzməyə-çölün, çəmənin\nÜzünə gülməsi şeir deyilmi?\"\nBugünlərdə isə Danimarkada maraqlı hadisə törədilib. Olborq şəhərindəki Çağdaş İncənət Muzeyi Yens Haaninq adlı rəssamı məhkəməyə verib. Səbəb isə Haaninq-in muzeyə qarşı... dələduzluq etməsidir.\nDemək, bu qardaş qabaqlar 2 dəfə pullardan istifadə edərək rəsm əsəri düzəldib. Birinci dəfə 25704 avronu çərçivəyə salıb, “Avstriyada orta illik gəlir” adıyla nümayiş etdirib. İkinci dəfə isə 278500 Danimarka kronunu “Danimarkada orta illik gəlir” adıyla sərgiyə göndərib. Hər iki halda əsl pullar kətan üzərinə yapışdırılıb, çərçivəyə salınıb. Vəssalam, rəssamın sənətkarlığı yalnız bundan ibarətdir.\nOlborq muzeyi də bu “rəsmlərdən” həvəslənərək Haaninqə oxşar mövzuda əsər sifariş verib, 530 min kronu (83 min dollar) göndəriblər. Gözünə döndüyüm rəssam isə pulları əkişdirib, muzeyə yalnız ağ kətan göndərib. Altında isə əsərin adını yazıb: “Pulu al, aradan cır”.\nMuzey abrına qısılıb, əsəri nümayişə çıxarıb, lakin rəssamı da məhkəməyə veriblər. İndi hakim qərar verib ki, rəssam qonorarını (təxminən 6 min dollar) çıxmaq şərtiylə qalan pulları muzeyə qaytarmalıdır. Hələlik rəssamın hökmə reaksiyası məlum deyil. Dünya mediasında isə Haaninqə haqq qazandıranlar çoxdur. \nAçığı, bu əhvalatla eyni gündə Şəmkirin keçmiş icra başçısı Alimpaşa müəllimə prokurorun 13 il həbs istəməsi qəribə paralellər aparmağıma səbəb oldu. Alimpaşa müəllim bir neçə milyon manatlıq yeyinti, rüşvət kimi maddələrlə suçlanır. Bəlkə bu da onun sənətkarlığı imiş? Yeri gəlmişkən, Alimpaşa müəllimin incəsənətə biganə olmadığı əski zamanlarda romantik-sentimental hayqırtılarından da xalqımıza yaxşı məlumdur. Türmədə şeir yazdığı söylənmişdir.\nYaxud bəlkə eks-nazir Səlim müəllim sobezi yeyib dağıdarkən aksionizm nümayiş etdiribdir və bu işdə ona şair Əjdər Olun yardımı təsadüfi deyildir? Cahangir Hacıyevin Beynəlxalq Bankı sovurması müasir incəsənət sayıla bilməzmi? Doğrudur, onun əsərinə “Pulu al, türməyə düş” adı qoyulmalıdır.\nHəyatdır, həyatda nə desən olar. Sənətkarlarımıza yeni yaradıcılıq uğurları diləyirəm. \nP.S. Bakı Müasir İncəsənət Muzeyi mənə 90 min manat göndərsə, “Deputatın illik maaşı” adlı rəsm əsəri qayıra bilərəm. Bəd ayaqda 9 manata da razıyam - “Brokkolinin kilosu” adlı rəsm düzəltmək üçün. İdeyalarım çoxdur, sponsorluq edən yoxdur.\nZamin HACI",
        "views": "916",
        "date": "28.09.2023 13:02",
        "link": "https://musavat.com/news/alimpasa-muellimin-qiymeti-bilinmeyen-senetkarligi_1009624.html"
    },
    {
        "title": "Medvedyev III dünya müharibəsinin anonsunu verdi - “hazırıq...”",
        "category": "Dünya",
        "content": "Rusiya-NATO müharibəsi açıq fazaya keçir?\nNeçə vaxtdır qlobal səviyyədə üçüncü dünya müharibəsinin başlayacağından danışılır. Bəzi ekspertlər hətta deyir ki, artıq III dünya müharibəsi başlayıb. Yaxın Şərqdə baş verənlər, Ukrayna müharibəsi bunun detalları, yaxud da “müjdəsi” kimi qiymətləndirilir.\nRusiyadan da tez-tez belə anonslar verilir. Rusiya Təhlükəsizlik Şurasının sədr müavini Dmitri Medvedyev sentyabrın 26-da qəzəbli bir açıqlama ilə çıxış edib.\nSitat: “Qərb ölkələri get-gedə Rusiyaya daha az seçim buraxır və Moskvanı NATO ilə birbaşa hərbi münaqişəyə sövq edirlər”.\nO, bu yaxınlarda “Abrams” tanklarının Kiyevə təhvil verilməsini və yaxın mənzilli ATACMS raketlərinin tədarükünü xatırladıb.\n“Rusiyaya faşist blokuna çevrilmiş NATO ilə quruda birbaşa münaqişədən başqa çox az seçim buraxırlar. Biz hazırıq”, - Medvedyev deyib.\nEyni zamanda o qeyd edib ki, bəşəriyyət üçün bunun nəticəsi 1945-ci ildəkindən daha ağır olacaq.\nHesab etmək olarmı ki, NATO-Rusiya müharibəsi artıq bir addımlıqdadır və Medvedyev təsadüfən danışmayıb. Burada qalib kim ola bilər? Yaxud da indidən qarşısını almaq mümkündürmü?\nİlyas Hüseynov\nSosial Tədqiqatlar Mərkəzinin sektor müdiri İlyas Hüseynov “Yeni Müsavat”a bildirdi ki, Rusiya ilə NATO arasında olan qarşıdurmalar zaman-zaman şiddətlənir və səngiyir. Aydın məsələdir ki, NATO birbaşa olaraq Rusiya ilə toqquşmalardan yayınır, ehtiyat edir. Çünki NATO-nun Rusiya ilə birbaşa toqquşması üçüncü dünya müharibəsinin elan olunması anlamına gələcək: “Bu təhlükədən Brüssel və Vaşinqton özünü sığortalamağa çalışır. Rusiya tərəfi isə NATO silahlarının Ukraynada ona qarşı işlədilməsinə çox sərt reaksiyalar verir. Dmitri Medvedyevin fikirləri də bunu deməyə əsas verir ki, hazırda Rusiya çox qəzəblidir. Bu reaksiyada artıq bir sıra təhdid mesajları da var. NATO-Rusiya müharibəsinin bəşəriyyət üçün İkinci Dünya müharibəsindən daha dəhşətli olacağı mesajı aydın şəkildə verilir. Lakin nüvə riskləri haqqında Rusiya rəsmiləri və ekspertlərinin çıxışlarında hələ ki nüvə başlıqlarından istifadə edilməsi riskinin olmadığını söyləmək olar. Üçüncü dünya müharibəsinin başlanması isə nüvə silahlarının işə düşməsi riskini də gətirəcək ki, bu da bəşəriyyət üçün dəhşətli fəlakətlərə səbəb olar. Rusiya tərəfindən Medvedyev ranqlı adamların mesajları anons sayıla bilər. NATO ilə Rusiya arasında müharibə başlasa, bu müharibənin episentri Pribaltika ölkələri və ya Polşa ola bilər. Bu müharibənin qalibi olmaz, çünki nüvə silahı işlənərsə, burada qalib tərəf ola bilməz. Ona görə də bütün dünya Rusiya-NATO müharibəsinin olmaması üçün addımlar atmalıdır”.\nYeganə Hacıyeva \nPolitoloq Yeganə Hacıyeva isə bildirdi ki, Ukraynada müharibə başlayan ilk gündən Rusiya rəsmiləri, həmçinin bir sıra Avropa rəsmiləri də bu müharibənin nüvə müharibəsinə çıxaracağı ilə bağlı ehtimallarını irəli sürürlər. Bu ehtimal həmişə səsləndirilir, bu gün də səsləndirilir: \"Avropa İttifaqı ölkələri Rusiyaya qarşı arqument kimi bu ehtimalı göstərirlər. Rusiyadan verilən mesajlarda da təzyiqlərin qarşısında nüvə silahına əl ata biləcəkləri fikirləri tez-tez səslənib. İndi Medvedyev yenidən NATO-ya əslində xəbərdarlıq edib və Rusiyanın ondan çəkinmədiyini bildirib. Ancaq Rusiyanın nüvə silahını tətbiq edə biləcəyini düşünmürəm. Rusiya, sadəcə, nüvə silahını istifadə etmək kimi özünü göstərir. Qarşı tərəf isə mesaj verir ki, buna imkan verməyəcəyik. NATO-Rusiya müharibəsi isə əslində xeyli vaxtdır gedir. Sadəcə, NATO müharibədə birbaşa iştirak etmir. Ukraynaya Almaniya və Polşanın köhnəlimiş silahlarını göndərdiyi barədə Avropa İttifaqı rəsmilərinin dilindən bu yaxınlarda açıqlamalar səslənmişdi. Ancaq Priqojinin ölümündən sonra Ukraynanın Rusiyaya qarşı addımları azaldılıb. Bir sözlə, hazırda yaxın dövr üçün Rusiya ilə NATO-nun birbaşa açıq şəkildə müharibəsi gözlənilmir”.\nEtibar SEYİDAĞA,\n“Yeni Müsavat”\n ",
        "views": "1908",
        "date": "28.09.2023 12:57",
        "link": "https://musavat.com/news/medvedyev-iii-dunya-muharibesinin-anonsunu-verdi-haziriq_1009527.html"
    },
    {
        "title": "İlham Əliyev Zəngilana getdi",
        "category": "Son xəbər",
        "content": "Prezident İlham Əliyev sentyabrın 28-də Zəngilan rayonunda olub.\nMusavat.com xəbər verir ki, dövlət başçısı Alıbəyli kəndinin təməlini qoyub.",
        "views": "560",
        "date": "28.09.2023 12:53",
        "link": "https://musavat.com/news/ilham-eliyev-zengilana-getdi_1009545.html"
    },
    {
        "title": "Səhiyyə naziri: \"Əhalinin sağlamlıq göstəricilərində irəliləyişlər hiss olunur\"",
        "category": "Səhiyyə",
        "content": "\"Bu gün Azərbaycanda istər dövlət, istərsə də özəl səhiyyə sektoru bir-biri ilə tamamlayıcı rol oynayır. Qəbul edilən \"Dövlət və özəl tərəfdaşlıq haqqında\" qanun bu sahədə yeni əməkdaşlıq imkanlarını təmin edib. Bu yaxınlarda həmin məsələ ilə əlaqəli qaydalar işlənib aidiyyəti üzrə təqdim olunacaq\".\nMusavat.com xəbər verir ki, bunu səhiyyə naziri Teymur Musayev yenilənmiş \"Xidmətlər Zərfi\"nin təqdimatında çıxışı zamanı deyib. Nazirin sözlərinə görə, bu da ölkədə icbari tibbi sığorta üçün böyük və misilsiz imkanlar yaradacaq: \"Əhalinin sağlamlıq göstəricilərində son illərdə irəliləyişlər hiss olunur. Əgər bugünkü gedişat davam etsə, yaxın illərdə peşəkar həkimlərin də iştirakı ilə gələcəkdə ölkədə daha sağlam nəsillər formalaşacaq\".\nNigar HƏSƏNLİ,\nMusavat.com",
        "views": "141",
        "date": "28.09.2023 12:50",
        "link": "https://musavat.com/news/sehiyye-naziri-ehalinin-saglamliq-gostericilerinde-irelileyisler-hiss-olunur_1009544.html"
    },
    {
        "title": "Ruben Vardanyan barəsində məhkəmə QƏRAR VERDİ",
        "category": "Qarabağ xəbərləri",
        "content": "Səbail rayon Məhkəməsində qondarma Dağlıq Qarabağ Respublikasının \"dövlət naziri” vəzifəsində çalışmış Ermənistan vətəndaşı Ruben Vardanyan barəsində Dövlət Təhlükəsizliyi Xidmətinin İstintaq İdarəsinin təqdimatına baxılıb.\nMusavat.com APA-ya istinadən xəbər verir ki, hakim Ülviyyə Şükürovanın sədrliyi ilə keçirilən prosesdə təqdimat təmin edilib.\nMəhkəmə tərəfindən Ruben Vardayan barəsində 4 aylıq həbs qətimkan tədbiri seçilib.\nQeyd edək ki, Ruben Vardanyan ötən gün “Laçın” dövlət sərhədindən buraxılış məntəqəsində saxlanılıb.\nErmənistan vətəndaşı olan 1968-ci il təvəllüdlü R.Vardanyanın Cinayət Məcəlləsinin 214-1 (terrorçuluğu maliyyələşdirmə), 279.3 (qanunvericiliklə nəzərdə tutulmayan silahlı birləşmələrin və ya qrupların yaradılmasında və fəaliyyətində iştirak etmə) və 318.1-ci (Azərbaycan Respublikasının dövlət sərhədini qanunsuz olaraq keçmə) maddələri ilə nəzərdə tutulan cinayət əməllərini törətməsinə əsaslı şübhələr müəyyən edilib.\nMusavat.com",
        "views": "2046",
        "date": "28.09.2023 12:50",
        "link": "https://musavat.com/news/ruben-vardanyan-baresinde-mehkeme-qerar-verdi_1009542.html"
    },
    {
        "title": "Rus vaiz qazaxları ikiüzlü, Qazaxıstanı isə “kafirlər ölkəsi” adlandırıb",
        "category": "Dünya",
        "content": "Əbdülməlik Ustaz adlı rus din xadimi qazaxları kafir (dindar olmayan) adlandırıb.\nMusavat.com Qazaxıstan mediasına istinadla xəbər verir ki, bundan əvvəl sosial şəbəkələrdə onun qazax dombrasını haram adlandırdığı video yayılıb. Bundan sonra qazaxıstanlılar onun sosial şəbəkələrdəki səhifəsindən şikayət ediblər və onun hesabına qadağa qoyulub.\nDaha sonra Ə.Ustaz canlı yayımda bütün qazaxları kafir və münafiq adlandırıb, ölkədə şəriət qanunlarını qadağan etməkdə ittiham edib.\n“Bu qazaxlar kafirdir, onlara İslamdan danışmağa başlayanda səhifəmizə informasiya qadağası qoyublar. Bunu necə bağışlamaq olar? Kafirlər ölkəsi. Bu, indi getmək istədiyim son ölkədir. Hətta mən İsrailə Qazaxıstandan çox hörmət edirəm. Mənim nəzərimdə İsrail İslama qarşı Qazaxıstandan da az zalimdir”.\nQazaxıstanlılar onun canlı yayımını lentə alaraq sosial şəbəkələrdə yerləşdiriblər.\nƏlavə edək ki, Əbdülməlik Ustaz sosial şəbəkələrində özünü İslam hüququ üzrə mütəxəssis adlandırır.\nMusavat.com\n ",
        "views": "701",
        "date": "28.09.2023 12:50",
        "link": "https://musavat.com/news/rus-vaiz-qazaxlari-ikiuzlu-qazaxistani-ise-kafirler-olkesi-adlandirib_1009540.html"
    },
    {
        "title": "TƏBİB-in tabeliyində ən çox icra olunan əməliyyatlar AÇIQLANDI",
        "category": "Ölkə",
        "content": "\"2023-cü ilin 8 aylıq göstəricilərinə əsasən, icbari tibbi sığorta təminatı çərçivəsində icra edilən ümumi stasionar cərrahi tibbi xidmətlərin 69%-i TƏBİB-in tabeliyində olan tibb müəssisələrində, 31% -i isə özəl tibb müəssisələrində icra edilib\".\nMusavat.com xəbər verir ki, TƏBİB-in icraçı direktoru Vüqar Qurbanov bildirib. O qeyd edib ki, TƏBİB-n tabeliyində olan tibb müəssisələrində icra edilən stasionar cərrahi xidmətlər bunlardır: \"TOP-5 əməliyyatlar siyahısına nəzər salsaq, ginekoloji əməliyyatlar, hamiləlik, doğuş və zahılıq dövründə icra edilən mamalıq prosedurlarının sayı – 47%, həzm sistemində aparılan əməliyyatların sayı – 14%, sidik-cinsiyyət sisteminin xəstəlikləri üzrə aparılan əməliyyat sayı – 12 %, travmatoloji, əzələ-skelet sistemində aparılan əməliyyatların sayı – 9%, tənəffüs sistemi xəstəliklərinin cərrahi müalicəsi üzrə əməliyyatların sayı – 5% və icbari tibbi sığorta təminatına alınmış cərrahi tibbi xidmətlərə görə ümumi sığorta ödənişlərinin 48%-ni təşkil etmişdir.\n\nTƏBİB-n tabeliyində icra edilməyən və ya qismən icra edilən cərrahi tibbi xidmətlərin ümumi sayı 31% təşkil etməklə, onlardan ürək-damar sistemində aparılan əməliyyatların sayı – 35%, gözdə aparılan əməliyyatlar – 28%, koronar angioplastika, vaskulyar stendlərin taxılması əməliyyatları – 23%, əzələ-skelet sistemində aparılan əməliyyatların sayı, o cümlədən oynaq endoprotezlərinin yerləşdirilməsi – 6% olub\".\nV.Qurbanov həmçinin, bildirib ki, Xidmətlər Zərfinə tətbiq edilmiş dəyişikliklərlə əlaqədar olaraq tibb müəssisələri tərəfindən tibbi xidmətlərin xəstəxana idarəetmə sisteminə (E-TEBİB portalına) daxil edilməsi məqsədilə İşçi qrup yaradılaraq test bazasında tibbi xidmətlərin E-TEBİB portalında yoxlama işləri aparılmışdır və yeni Xidmətlər Zərfinin tətbiqi yekunlaşıb.\nNigar HƏSƏNLİ,\nMusavat.com",
        "views": "227",
        "date": "28.09.2023 12:48",
        "link": "https://musavat.com/news/tebib-in-tabeliyinde-en-cox-icra-olunan-emeliyyatlar-aciqlandi_1009546.html"
    },
    {
        "title": "“Baş verənlər milli dövlətçilik tariximizin ən şanlı səhifələrindən biridir” - AVCİYA rəhbəri",
        "category": "Siyasət",
        "content": "Elxan Süleymanov: “Bu, İlham Əliyevin məharəti, dəmir iradəsi və qətiyyətinin nəticəsidir”\nİkinci Qarabağ müharibəsinin Azərbaycanın möhtəşəm Zəfəri ilə başa çatması, Ermənistan baş naziri Paşinyanın 10 noyabr 2020-ci il tarixli üçtərəfli bəyanatı imzalayaraq öz ölkəsinin kapitulyasiyasını etiraf etməsi, müharibədən sonra bölgədə yeni geosiyasi reallıqların yaranması Cənubi Qafqazda yeni dövrün əsasını qoydu: Bölgədə sülh, əməkdaşlı və əmin-amanlıq şəraitinin real olması kimi ümidlərə yol açdı. Azərbaycan 44-günlük müharibədə qalib tərəf olmasına baxmayaraq Ermənistanla münasibətlərin normallaşdırılması, Cənubi Qafqazda əməkdaşlıq və rifah mühiti formalaşdırmaq təklifi ilə çıxış etdi.\n\nAzərbaycan Prezidenti, Müzəffər Ali Baş Komandan İlham Əliyev Ermənistanla sülh müqaviləsi imzalamaq məqsədilə danışıqlara başlamaq təşəbbüsü ilə çıxış etdi, sülh müqaviləsinin əsasını təşkil edəcək və beynəlxalq hüququn əsas prinsiplərini əks etdirən 5 müddəadan ibarət prinsipləri rəsmi İrəvana təqdim etdi.\nBununla bərabər Azərbaycan israrla müxtəlif danışıqlar platformasında iki ölkə arasında sərhədlərin delimitasiyası və demarkasiyasının həyata keçirilməsinin zəruriliyini ön plana çəkdi, müvafiq işçi qrupunun yaradılmasına nail oldu. Azərbaycanın davamlı səyləri nəticəsində iki ölkə arasında kommunikasiya xətlərinin – Zəngəzur dəhlizinin açılması istiqamətində üçtərəfli (Rusiya-Azərbaycan-Ermənistan) komissiya yaradıldı.\nLakin Azərbaycanın Ermənistanla münasibətlərin normallaşması təklifinə baxmayaraq, rəsmi İrəvan müxtəlif bəhanələrlə 10 noyabr 2020-ci il tarixli üçtərəfli bəyanatın müddəalarını yerinə yetirməkdən boyun qaçırırdı. Belə ki, Üçtərəfli bəyanata əsasən Ermənistan Rusiya sülhməramlı kontingentinin yerləşdirilməsi ilə paralel olaraq öz hərbi hissələrini və Qarabağ bölgəsindəki qeyri-qanuni erməni silahlı qruplarının çıxarılmasını təmin etməli idi. Bundan əlavə, Ermənistan Azərbaycanın qərb bölgəsi ilə Naxçıvanı birləşdirəcək Zəngəzur dəhlizinin açılmasını təmin etməli idi. Lakin rəsmi İrəvan üç ilə yaxın müddət ərzində 10 noyabr 2020-ci il üçtərəfli bəyanatı ilə öz üzərinə götürdüyü öhdəlikləri yerinə yetimədi. Rəsmi İrəvan danışıqlar prosesini pozmaq, iki ölkə arasında sərhəd bölgəsində və Rusiya sülhməramlı kontingentinin müvəqqəti yerləşdiyi Azərbaycan ərazisində təxribatlar törətməyə üstünlük verdi. Ermənistan Laçın yolundan humanitar məqsədlərlə deyil, qeyri-qanuni yüklərin daşınması üçün istifadə etdi, Rusiya sülhməramlılarının müvəqqəti yerləşdiyi ərazidə hələ də mövcud olan Ermənistan silahlı qüvvələrinin qalıqlarını və qeyri-qanuni erməni silahlı qrupları müxtəlif silah-sursatla, piyada və tank əleyhinə minalarla, hərbi texnika ilə təmin etmək, Azərbaycan ərazisində olan Ermənistan hərbçilərinin rotasiyasını həyata keçirmək, tez-tez müharibədən sonra yaranmış sabitliyi pozmaq və Azərbaycan mövqelərini atəşə tutmaq yolunu seçdi. Azərbaycan Ermənistanın Laçın yolundan cinayət məqsədilə istifadəsinin qarşısını almaq üçün “Laçın” nəzarət buraxılış məntəqəsi qurduqdan sonra öz havadarları olan Fransa ilə birlikdə beynəlxalq aləmdə ölkəmizin mənfi imicini formalaşdırmaq istiqamətində genişmiqyaslı kampaniyaya başladı, Fransa ilə birlikdə BMT Təhlükəsizlik Şurasının iclaslarını çağırdılar, dinləmələr keçirildi. Azərbaycan diplomatiyası Fransanı və Ermənistanı BMT TŞ müstəvisində məğlub etdi.\n\nÖz havadarları ilə birlikdə beynəlxalq səviyyədə Azərbaycana qarşı aparılan informasiya müharibəsində, o cümlədən BMT Təhlükəsizlik Şurası çərçivəsində məğlubiyyətlə üzləşən Ermənistan Azərbaycanla sərhəd bölgəsində, Rusiya sülhməramlılarının müvəqqəti yerləşdiyi ərazilərdə intensiv şəkildə ölkəmizin hərbi mövqelərini müxtəlif çaplı silahlardan atəşə tutmağa, Azərbaycan hərbi mövqeləri ilə üzbəüz istehkamlar quraşdırmağa, erməni diversiya qrupları Azərbaycanın 2020-ci ildə işğaldan azad edilmiş ərazilərində piyada və tank əleyhinə minalar quraşdırmağa üstünlük verdi, vəziyyəti gərginləşdirməkdə davam etdi. Nəticədə Ermənistanın və erməni separatçılarının Azərbaycanın Qarabağ iqtisadi rayonunda təxribatları daha intensiv, genişmiqyaslı və gündəlik xarakter aldı. Nəhayət, sentyabrın 19-da Xocavənd rayonu ərazisində qeyri-qanuni erməni silahlı qrupları tərəfindən Əhmədbəyli-Füzuli-Şuşa avtomobil yolunda və Tağaverd yaşayış məntəqəsinin ərazisində yeni inşa olunan tunel yolunda qeyri-qanuni erməni silahlı birləşmələrinin diversiya qrupları tərəfindən əvvəlcədən quraşdırılmış minalara düşməsi nəticəsində 2 mülki vətəndaş və 4 polis həlak oldu.\nOdur ki, Azərbaycan 19 sentyabr günorta saatlarında törədilən genişmiqyaslı təxribatların qarşısının alınması, Ermənistan silahlı qüvvələrinin birləşmələrinin və qeyri-qanuni erməni silahlı qrupların tərksilah edilərək Azərbaycan ərazilərindən çıxarılması, onların hərbi infrastrukturunun zərərsizləşdirilməsi, işğaldan azad edilmiş ərazilərə qayıdan dinc əhali, habelə bərpa-quruculuq işlərinə cəlb olunmuş mülki işçilər və hərbi qulluqçuların təhlükəsizliyinin təmin olunması və Azərbaycan Respublikasının konstitusiya quruluşunun bərpa edilməsi məqsədilə bölgədə lokal xarakterli antiterror tədbirlərinə başladı. Hərbi əməliyyatlar zamanı Azərbaycan hərbçiləri yüksək peşəkarlıq nümayiş etdirərək qarşı tərəfin legitim hərbi obyektlərini hədəf seçir, mülki əhalini hərbi obyektlərdən kənar dayanmağa çağırırdı.\nLokal antiterror tədbirləri zamanı bir günə yaxın müddət ərzində Ermənistan silahlı qüvvələri birləşmələrinin quraşdırdığı 90-dan artıq döyüş mövqeyi, eləcə də bir neçə strateji əhəmiyyətli yüksəklik Azərbaycanın nəzarətinə keçdi, xeyli silah-sursat, hərbi texnika qənimət olaraq götürüldü, hərbi əməliyyatlar zamanı Ermənistan silahlı qüvvələri birləşmələrinin hərbi qulluqçuları pərakəndə şəkildə təşviş içində döyüş mövqelərini tərk edirdilər. Azərbaycanın başladığı lokal antiterror tədbirləri erməni silahlı birləşmələri cəmi 24 saata yaxın davam etdi – erməni tərəfi Rusiya sülməramlıları vasitəsilə Azərbaycanın şərtləri çərçivəsində əməliyyatları dayandırmaq xahişi ilə müraciət etdilər. Faktiki olaraq Rusiya sülhməramlı kontingentinin müvəqqəti yerləşdiyi Azərbaycan ərazisindəki Ermənistan silahlı birləşmələrinin qalıqları və qeyri-qanuni erməni silahlı dəstələri silahı yerə qoyaraq, hərbi mövqelərdən çıxmaları və tərk-silah olmaları milli dövlətçilik tariximizin ən şanlı səhifələrindən birinin başlaması müjdəsi idi. Odur ki, Azərbaycan 20 sentyabr tarixdə saat 13:00 radələrində lokal antiterror tədbirlərinin başa çatdığını bildirdi.\n\nHəmin gün Azərbaycan xalqına müraciət edən Ali Baş Komandan, Prezident İlham Əliyev lokal antiterror tədbirləri nəticəsində Azərbaycanın suverenliyinin tam təmin edildiyini bəyan etdi. Beləliklə, Azərbaycan Silahlı Qüvvələri Ali Baş Komandan İlham Əliyevin rəhbərliyi altında son üç il ərzində ikinci dəfə xalqımıza möhtəşəm Zəfər sevinci yaşatdı. Belə ki, 2020-ci il 9 noyabrda Azərbaycan əraziləri işğaldan azad edildi, 2023-cü ilin 20 sentyabrında isə Azərbaycanın dövlət suverenliyi bərpa edildi.\nHazırda canilər məsuliyyətə cəlb edilir, qandallanır, qondarma, separatçı rejim isə özünü buraxdığını elan etdi. Paralel olaraq reinteqrasiya prosesi həyata keçirilir.\n\nƏlbəttə, 44 gün ərzində ərazilərimizin işğaldan azad edilməsi, cəmi bir gün ərzində dövlət suverenliyinin tam bərpa edilməsi Müzəffər Ali Baş Komandan İlham Əliyevin məharəti, dəmir iradəsi və qətiyyətinin nəticəsidir. Prezident İlham Əliyev son bir neçə yüzilliklər ərzində Azərbaycan xalqına Zəfər sevinci yaşadan, Azərbaycan xalqını məğlub xalqdan qalib xalqa çevirən, beynəlxalq hüququ və tarixi ədaləti bərpa edən, cəmi üç il ərzində ərazilərimizi işğaldan azad edən və dövlət suverenliyini tam bərpa edən ilk dövlət başçısıdır.\nFürsətdən istifadə edərək, ildırım sürətli, peşəkar və dəqiq həyata keçirilən lokal antiterror tədbirləri nəticəsində Azərbaycan dövlət suverenliyinin tam təmin edilməsi münasibətilə Müzəffər Ali Baş Komandan, Prezident İlham Əliyevi AVCİYA kollektivi və öz adımdan təbrik etməkdən məmnunluq duyuram.\nFəxr edirəm ki, İlham Əliyev dövründə yaşayıram!\nElxan Süleymanov,\nAVCİYA-nın prezidenti\n ",
        "views": "407",
        "date": "28.09.2023 12:47",
        "link": "https://musavat.com/news/bas-verenler-milli-dovletcilik-tariximizin-en-sanli-sehifelerinden-biridir-avciya-rehberi_1009537.html"
    },
    {
        "title": "Alimlər bəşəriyyətin tamamilə yox olacağı tarixi açıqlayıblar",
        "category": "Dünya",
        "content": "Bəşəriyyət və bütün məməlilər 250 milyon ildən sonra yox olacaq.\nMusavat.com xarici mediaya istinadla xəbər verir ki, bu barədə Bristol Universitetinin alimlərinin “Nature Geoscience” jurnalında dərc olunmuş materialında deyilir.\n“Udulmuş günəş radiasiyası bir neçə milyard il ərzində termal radiasiya emissiyalarını üstələyəndən sonra bütün həyat qarşısıalınmaz istixanada məhv olacaq. Bununla belə, Yer kürəsini məməlilərin yaşayışı üçün yararsız hala gətirən şərtlər plitə tektonikası ilə bağlı uzunmüddətli proseslərə görə daha erkən yarana bilər”, - tədqiqatda yazır.\nAlimlər hesab edirlər ki, 250 milyon ildən sonra bütün qitələr Pangea Ultima adlı bir super qitədə birləşəcək. Onun forması ilə bağlı proqnozlar müxtəlifdir, lakin ekspertlər bir məsələdə həmfikirdirlər - qitələr isti, quru və praktiki olaraq yaşamaq mümkün olmayan kütləyə birləşəcək.\nTektonik plitələrin yerdəyişməsi karbon dioksid emissiyalarının artmasına səbəb olacaq ki, bu da planetin güclü istiləşməsinə səbəb olacaq. Bundan əlavə, günəşin təbii parlaqlığı artacaq və bu, Yer atmosferini qızdıracaq.\nLayihənin həmrəhbəri Aleksandr Farnsvort “Daily Mail”-ə bildirib ki, “nəticə məməlilər üçün qida və su mənbələri olmayan, əsasən düşmən mühit olacaq”.\nOnun sözlərinə görə, torpaqların yalnız 8-16 faizi məməlilərin həyatı üçün yararlı olaraq qalacaq və bəzi uyğunlaşdırılmış növlər sağ qala bilər, lakin bu, yenə də kütləvi məhv olmaq demək olacaq.\nFarnsvort bu qənaətə gəlib ki, insan üçün belə bir dünya münasib deyil. İnsanlar bərpa olunan mənbələrlə, iqlimə nəzarət edilən bir mühit yaratsa, sağ qala bilərlər, amma bu, hələ də elmi fantastikadan başqa bir şey deyil.\nMusavat.com",
        "views": "1413",
        "date": "28.09.2023 12:45",
        "link": "https://musavat.com/news/alimler-beseriyyetin-tamamile-yox-olacagi-tarixi-aciqlayiblar_1009525.html"
    },
    {
        "title": "Zəngilan şəhərində yaşayış məhəlləsinin tikintisinə başlanılacaq",
        "category": "Ölkə",
        "content": "Yaxın vaxtlarda Şərqi Zəngəzur iqtisadi rayonuna daxil olan Zəngilan şəhərində yaşayış məhəlləsinin tikintisinə başlanılacaq.\nMusavat.com xəbər verir ki, artıq bununla bağlı Şərqi Zəngəzur İqtisadi Rayonunda 1 saylı Bərpa, Tikinti və İdarəetmə Xidməti hazırlıqlara start verib.\nLayihə çərçivəsində 12 ədəd çoxmənzilli yaşayış binası tikiləcək.\n ",
        "views": "235",
        "date": "28.09.2023 12:42",
        "link": "https://musavat.com/news/zengilan-seherinde-yasayis-mehellesinin-tikintisine-baslanilacaq_1009539.html"
    },
    {
        "title": "Astarada ŞOK OLAY: Qadın sevgilisi ilə gecəyarısı maşında gəzdi, əri isə...",
        "category": "Kriminal",
        "content": "Astara rayonunda 1993-cü il təvəllüdlü Anar həmkəndlisi Vüsalı öldürnməyə cəhd edib, digər həmkəndlisi Vaqifin (adlar şərti verilib – red.) həyatyanı sahəsindən oğurluq edib.\nAnar tanışı və həmkəndlisi Valehlə 8 dekabr 2022-ci ildə, saat 22 radələrində Vaqifin həyətyanı sahəsinə giriblər. Tövlədəni 2 baş iri buynuzlu heyvanı oğurlayıblar.\nBundan əlavə, Anar arvadı Xatirə ilə həmkəndlisi Vüsal arasında sevgi münasibətləri olmasından şübhələnib. Bu məsələni aydınlaşdırmaq üçün Vüsalla görüşmək istəyib, Vüsal müxtəlif bəhanələr gətirərdikdə şübhələrinə əmin olub. Qısqanclıq zəminində Vüsalı öldürmək qərarına gəlib. Niyyətini həyata keçirmək üçün 18 mart 2023-cü ildə, saat 23.30-da pəncərədən onun evinə girib.\nEvin ikinci mərtəbəsində qarşılaşdığı Vüsala onun arvadının gözü qarşısında bir neçə bıçaq zərbəsi vurub. Ailə üzvləri tərəfindən vaxtında xəstəxanaya çatdırıldığı üçün yaralının həyatını xilas etmək mümkün olub.\nİstintaq orqanı tərəfindən Anarın barəsində Cinayət Məcəlləsinin 29,120.2.4 (xüsusi amansızlıqla və ya ümumi təhlükəli üsulla adam öldürmə), 177.2.1 (qabaqcadan əlbir olan bir qrup şəxs tərəfindən oğurluq törətmək) və 177.2.3-cü (yaşayış sahəsinə, habelə binaya, anbara və ya başqa saxlanc yerlərinə qanunsuz daxil olmaqla oğurluq törətmək) maddələri ilə ittiham elan edilib.\n“Təcili satmaq istədiyini bildirdi”\nCinayət işi üzrə təqsirləndirilən şəxs qismində ifadə verən Anar elan olunmuş ittiham üzrə özünü təqsirli bilib. Bildirib ki, Astara rayonunun kəndində qayınanası, arvadı və iki azyaşlı uşaqları ilə birgə yaşayıb:\n“8 dekabr 2022-ci ildə, axşam saatlarında Valehlə razılaşdığımız kimi təxminən saat 20 radələrində Vaqifin yaşadığı evin yaxınlığına getdik. Metal tordan qoyulmuş darvazanı açdıq və tövləyə girdik. Valeh qapının yaxınlığında bağlanmış iki baş iribuynuzlu heyvanın iplərini açdı, birinin ipini mənə verdi, digərininkini isə özü tutdu. Heyvanların birinin çəkisi təxminən 50-60 kilo, ikincisinin isə təxminən 45-50 kilo olardı.\nHeyvanları kənddə futbol meydançasının yaxınlığına, köhnə xəstəxananın qarşısına gətirdik. Təxminən 10-15 dəqiqə gözlədikdən sonra Valehin danışdığı Nadir “Qazel” markalı avtomobillə xəstəxananın qarşısına gəldi. Valeh heyvanları Nadirə göstərdi, evdə xəstəsi olduğu üçün onları təcili satmaq istədiyini bildirdi. Nadir heyvanların balaca olduğunu dedi, ümumilikdə 400 manat vermək istədiyini bildirdi”.\n“Pulu xərclədim”\nTəqsirləndirilən şəxs deyib ki, Valeh əvvəlcə qiymətə razılaşmasa da, sonradan Nadirin heyvanları almayacağından qorxaraq razılaşıb: “Heyvanları “Qazel”ə mindirdikdən sonra Valeh aldığı 400 manat puldan 200 manatını mənə verdi, 200 manatını isə özü götürdü. Hərəmiz öz evimizə getdik. Aldığım pulu şəxsi işlərim üçün xərclədim.\nOğurluq hadisəsini Valehlə birlikdə törətmişəm. Hər hansı başqa şəxsin iştirakı olmayıb, heç kim bizə kömək etməyib. Nadir isə həmin heyvanların oğurluq olduğunu bilməyib. Çünki Valeh Nadirə heyvanların özünə məxsus olduğunu dedi. Nadiri əvvəllər görməmişəm və tanımamışam”.\n“Gecə arvadımı evdə tapmadım”\nAnar bildirib ki, 2023-cü ilin yanvar ayında işləmək məqsədi ilə Bakı şəhərinə gedib: “Martın 15-də gecə saat 00.15-də Bakı şəhərindən çıxaraq Astara rayonuna qayıtdım. Təxminən saat 2 radələrində qaynanamgilə getdim. Evə gələndə arvadımı evdə görmədim.\nQayınanamı yuxudan oyadaraq Xatirəni soruşdum, o da qızının yatdığını bildirdi. Bütün otaqlara və evin həyətinə baxdım, atirəni tapa bilmədim. Qayınanam qardaşına zəng edərək Xatirənin evdə olmadığını bildirdi.\nXatirənin kənddə babasıgilə getdiyini öyrəndim. Səhərə kimi qayınanamın evində qaldım. Səhər öz evimə getdim”.\n“Xəyanət etdiyimi eşitdiyini bildirdi”\nAnar qeyd edib ki, həmin gün Xatirə ona dayısı Əlinin telefonu ilə zəng vurub: “Xatirədən gecə evə hansı səbəbdən gəlmədiyini soruşdum. O, evə gələndə hər şeyi izah edəcəyini dedi. Uşaqlarımı götürüb qayınanamın evinə getdim.\nTəxminən 15 dəqiqə sonra Xatirə, qaynım və Əli gəldilər. Xatirədən gecə evə niyə gəlmədiyini soruşdum.\nXatirə mənim guya Bakıdan qadınlarla Astaraya gəldiyini, ona xəyanət etdiyimi eşitdiyini, bunu yoxlamaq üçün gecə Vüsalın maşınında Astara şəhərinə getdiyini, bu səbəbdən evdə olmadığını bildirdi. Bu barədə kimdən eşitdiyini soruşanda isə Xatirə Vüsalın adını çəkdi, həmin gecə elə Vüsalın maşını ilə Astara şəhərinə getdiyini dedi”.\n“İntihar həddinə çatdım”\nTəqsirləndirilən şəxsin sözlərinə görə, Xatirənin Vüsalla ona xəyanət etdiyindən şübhələnib, buna görə mütəmadi Vüsala zəng etməyə başlayıb: “Vüsalla görüşmək istədiyimi bildirdim. O, işlədiyini deyərək axşam gəlib görüşəcəyini söylədi.\nSonradan ümumiyyətlə mənimlə görüşmədi, telefonlara cavab vermədi. Bütün bunlar mənə mənəvi olaraq təsir etdi və intihar həddinə çatdım”.\n“Özümü dənizə atdım”\nTəqsirləndirilən şəxs deyib ki, martın 18-də bacanağı Elmara limon parnikində işləri görməkdə kömək edib, bir qədər də içki içib:\n“Axşam saatlarında isə Elmarla birlikdə içkili vəziyyətdə dəniz kənarına gəldik. Orada Vüsala bir neçə dəfə zəng vurdum. Telefonu götürməyındə əsəbləşdim, intihar etmək üçün özümü dənizə atdım.Balıqçılar məni dənizdən sahilə çıxardılar.\nElmarın arvadı Vüsalə də ora gəldi. Elmar məni sakitləşdirərək öz evinə apardı və orada paltarımı dəyişdim, bir az uzandım. Yuxudan qalxanda Elmarın evdə olmadığını gördüm. Həyat yoldaşından onun harada olduğunu soruşdum. O, Elmarı Astara rayon polis şöbəsinə çağırdıqlarını dedi”.\n“Səhərə kimi çay bağında qaldım”\nTəqsirləndirilən şəxsin ifadəsinə görə, Vüsalədən Elmarın maşınının açarlarını istəyib: “Vüsalə açarları verərək özü də maşına əyləşdi və atasının evinə sürməyi xahiş etdi.\nQarşıma velosiped çıxdığından vurmamaq üçün maşını kənara çəkdim. Maşın yolun qırağında olan dirəyə çırpıldı. Hadisə zamanı heç kim xəsarət almadı.\nQayınanamgilə getdim. Məqsədim gizlətdiyim bıçağı götürərək Vüsalın evinə gedib, onu qətlə yetirmək idi. Bıçaqları götürüb təxminən saat 23-24 radələrində Vüsalın qaldığı evə getdim, onu çölə çağırdım. Çağırışıma Vüsalın arvadı Əsmər çıxdı. Əsmər yalandan ərinin evdə olmadığını dedi. Getmək istəyərkən evin ikinci mərtəbəsində Vüsalı mətbəx otağında gördüm. Yenidən qayıdaraq Əsməri çağırdım. Əsmər bir daha Vüsalın evdə olmadığını bildirdi. Onun yalan danışdığını görərək evin pəncərəsindən içəri girdim. İkinci mərtəbəyə qalxaraq gizlənmək üçün hamama girdim. Sonra isə hamamla üzbəüz qapıdan içəri girdim.\nVüsal mətbəxdən çıxanda bıçaqla ona zərbələr vurmağa başladım. Əlimdə iki bıçaq vardı. Bıçaqlarla Vüsalın bədəninin müxtəlif nahiyələrinə zərbələr endirdim. Əsmər qışqırmağa başladı. Vüsalla əlbəyaxa olan zaman Əsmər belimə stulla zərbələr vurdu. Buna baxmayaraq bıçaqla zərbələrə davam etdim.\nOnu bıçaqla vura-vura evin pilləkənlər tərəfinə sürüyə-sürüyə gətirdim. Zərəbələrin təsirindən bıçaqların hər ikisinin dəstəyi qırıldı.Yumruqla Vüsalın baş nahiyəsinə zərbələr vurmağa davam etdim. Əsmər döşəmə ağacı ilə kürəyimə, başıma vurdu. Belimdə ağrılar hiss etdikdə qan içində olan Vüsalı buraxdım, pəncərdən çıxaraq qaçdım.\nQayınanamgilə gedərək Xatirəyə Vüsalı bıçaqladığımı dedim. Lakin Xatirə məni evə buraxmadı. Uşaqlarımla vidalaşaraq anamın evinə getdim. Anamı oyatmadan çay bağına yollandım, səhərə kimi orada qaldım. Səhər evə gələndə anamın ağladığının, hadisədən xəbər tutduğunu gördüm. Sonra polis əməkdaşları gələrək məni tutdular”.\nAnar bildirib ki, Vüsala bıçaqla zərbə vurmaqda məqsədi onu öldürmək olub: “Çünki arvadım Vüsalla münasibətə girərək mənə xəyanət edib. Onu öldürə bilməməyimin səbəb bıçaqların dəstəyinin qırılması, Əsmərin müdaxiləsi olub”.\n“Qışqıraraq “Vüsal, qaç, vurdu” dedi”\nİş üzrə zərərçəkmiş Vüsalın sözlərinə görə, təqsirləndirilən Anarla uzun müddət dost münasibətləri olub, bir-birilərinin evinə gedib-gəliblər:\n“Anar bir müddət mənim həyətimdə usta işləyib. Martın 18-də axşam radələrində evdə olduğum zaman Anar gəldi və məni çağırdı. Arvadım Əsmərə mənim evdə olmadığımı deməyi tapşırdım. Əsmər Anarla dostluq etməyimdən narazı idi, dəfələrlə bu barədə aramızda söz-söhbət olmuşdu. Əsmər mənim evdə olmadığımı dedi, Anar getdi.\nTəxminən 10 dəqiqə sonra evin birinci mərtəbəsinin pəncərəsindən içəri girib. Həmin vaxt evin ikinci mərtəbəsinin mətbəxində idim və birinci mərtəbədən səs gəldiyini eşitdim.\nEvin yataq otağına gedərək həyətə baxdım, toyuq hininin qapısının açıq olduğunu gördüm. Əsmərə hinin qapısının bağlı olmadığını bildirdim. Düşərək qapını bağlamağı tapşırdım.\nƏsmər aşağı düşmək istəyən vaxtı onun qışqırıq səsini eşitdim. Əsmər qışqıraraq “Vüsal, qaç, vurdu” dedi. Səsi eşidərək mətbəxdən çıxdım, koridorda pilləkənə tərəf gedəndə Anar qəflətən hamamdan çıxdı, sinəmə bir bıçaq zərbəsi vurdu. Əsmər Anarın məni vurduğunu gördü”.\n“Mənə SMS-lər yazdı, sevgi etirafları etdi”\nZərərçəkmiş deyib ki, Əsmər bütün baş verənləri görüb və qışqıraraq qonşuları köməyə səsləyib:\n“Sonra huşumu itirməyə başladım, gözlərim qaraldı. Anar isə mənə ardıcıl bıçaq zərbələri vurmaqda davam etdi. Məni sürüyə-sürüyə evin birinci mərtəbəsinə apardı. Əsmər ikinci mərtəbədə olan pol taxtasını götürərək Anarın baş və bel nahiyələrindən zərbələr vurdu. Anar məni buraxaraq qaçdı.\nOnun məni öldürmək istəməsinə səbəb arvadı ilə bağlı olub. Anarla bir-birimizin evinə tez-tez gedib-gələn vaxt Xatirə ilə münasibətlərim yarandı. Xatirə özü mənə SMS-lər yazdı, sevgi etirafları etdi. Xatirə ilə yazışsam da, onunla heç bir yaxın əlaqəm olmayıb”.\n“Arvadıma heç nə demədim”\nZərərçəkmiş bildirib ki, martın 15-də, gecə saatlarında Xatirə ilə görüşüb, maşında kənddə gəziblər: “Amma Xatirə ilə heç bir yaxın münasibətim olmayıb. Biz gəzən zaman Xatirəyə zəng gəldi. Lakin kimin zəng etdiyini bilmədim. Sonra Xatirə Anarın kəndə gəldiyini və onu axtardığını bildirdi. Mən də onu evin yaxınlığına gətirərək düşürdüm. Sonra evimə getdim. Arvadıma Xatirə ilə görüşməyim barədə heç nə demədim”.\n“Sevgi münasibətlərimiz olub”\nİş üzrə şahid qismində ifadə verən Xatirənin sözlərinə görə, 2017-ci ildə Anarla evlənib, bu nikahdan 4 və 3 yaşlı qız uşaqları var:\n“Evləndikdən bir müddət sonra Anarın narkotik vasitə istifadəçisi olduğunu bildim. O, heç bir yerdə işləmirdi. Bakı şəhərinə işləmək üşün getsə də, evə qazanc gətirmirdi. Əksinə hər dəfə məndən yol pulu alırdı.\nAnar bu ilin yanvarın 8-də Bakı şəhərinə getdi. Martın 14-də axşam saatlarında Vüsalla söhbət etmək üçün küçəyə çıxdım. Telefonda Vüsalla danışdım, SMS-ləşdik.\nVüsalla münasibətlərim təxminən hadisədən 7-8 ay əvvəldən başlayıb, aramızda sevgi münasibətləri olub”.\n“Şübhələrini daha da artırdı”\nXatirə qeyd edib ki, martın 15-də, təxminən gecə saat 2 radələrində Anar Bakıdan qayıdıb: “Onun Astaraya gələcəyindən xəbərim yox idi.\nTəxminən saat 2 radələrində bacım zəng edərək Anarın Astaraya gəldiyini və məni axtardığını bildirdi. Mən də Vüsalın maşınından düşərək evə getdim. Çatanda Anarın artıq həyətdə olduğunu, dayım və anam da ora gəldiklərini gördüm.\nHəyətə girəndə dayım Anarın məni öldürəcəyini bildirdi, evə girməməyimi məsləhət gördü. Dayım məni nənəmin evinə apardı. Gecəni nənəmin evində qaldım.\nSəhəri gün Anara zəng edərək danışmaq istədiyimi bildirdim. Dayım məni evə gətirdi. Evdə ona yalandan guya Bakı şəhərindən Astaraya qızlarla gəlməsi barədə Vüsalın mənə dediyini bildirdim. Bunu yoxlamaq üçün Vüsalla Astaraya getdiyimi dedim. Anar sözlərimə inandı, heç nə demədi.\nHəmin gündən hadisə baş verən günə qədər Anar hər gün evdə olub, axşamlar evdə qalıb. Lakin gündüzlər harasa gedirdi. Anar məndən və Vüsaldan şübhələndiyi üçün onunla bir neçə dəfə görüşmək istədi. Lakin Vüsal Anarla görüşməkdən çəkindi. Bu da Anarın şübhələrini artırdı. Mənə Vüsalı öldürəcəyini desə də, ona inanmadım. Anarla boşanmağı təklif etsəm də, razılaşmadı”.\nBu cinayət işinə Lənkəran Ağır Cinayətlər Məhkəməsində baxılıb. Məhkəmənin hökmü ilə Anar 11 il 6 ay müddətinə azadlıqdan məhrum edilib./Teleqraf.com",
        "views": "2015",
        "date": "28.09.2023 12:35",
        "link": "https://musavat.com/news/astarada-sok-olay-qadin-sevgilisi-ile-geceyarisi-masinda-gezdi-eri-ise_1009501.html"
    },
    {
        "title": "Ermənilər Qarabağı tərk edir, basdırdıqları minalar isə təhlükə saçır",
        "category": "Ölkə",
        "content": "3 min 393 nəfər azərbaycanlı mina hadisəsinin qurbanı olub!\nİkinci Qarabağ müharibəsindən sonra 300-ə yaxın Azərbaycan vətəndaşı ermənilərin mina terrorunun qurbanı olub. Təəssüf ki, bu rəqəmin gələcəkdə artacağı istisna deyil. Çünki ermənilər minaları basdırarkən bütün hiylələrdən istifadə ediblər. Təkcə 2021-ci ildə işğaldan azad edilən ərazilərdə Ermənistanda istehsal olunmuş 2 min 728 mina aşkarlanıb və zərərsizləşdirilib. Bunların 1119-u Azərbaycan və Ermənistan arasında sərhəd ərazisində, Kəlbəcər və Laçın rayonlarında, 1609-u isə Qarabağ İqtisadi Rayonunun ərazisində aşkarlanıb. \nÜmumilikdə isə 1-ci Qarabağ müharibəsi dönəmindən bu günə kimi Ermənistanın Azərbaycan xalqına qarşı mina müharibəsi nəticəsində 3 min 393 nəfər azərbaycanlı mina hadisəsinin qurbanı olub. Onların 357 nəfəri uşaq, 38 nəfəri qadındır. 10 noyabr 2020-ci il bəyanatından ötən 3 ilə yaxın müddətdə Ermənistan mina terrorunu bir gün da olsun dayandırmadı. Əvvəlcə Ermənistan hakimiyyəti “mina xəritələri”nin olmasını dandı, daha sonra Azərbaycanın tələbi qarşısında guya bəzi “mina xəritələri”ni təqdim etdi, ancaq məlum oldu ki, onlar yalançı, saxta xəritələrdir, reallığı əks etdirmir.\nErmənistan 30 ilə yaxın bir dövr ərzində Azərbaycanın Qarabağ və Şərqi Zəngəzur bölgəsindəki şəhər və rayonları yalnız işğal altında saxlamaqla kifayətlənməyib, işğalçılar insanlarımızın həyat və sağlamlığına zərər vermək məqsədilə həmin əraziləri kütləvi şəkildə minalayıblar. Vətən müharibəsi başa çatandan Azərbaycanın qarşısına qoyduğu əsas vəzifələrdən biri də məhz işğaldan azad olunmuş ərazilərin minalardan təmizlənməsidir. İndiyədək 20 faizdən çox ərazi minalardan təmizlənib. Proses bu gün də sürətlə davam etməkdədir.\nBəs 2023-cü ilə planlar necədir? Təmizləmə işləri daha sürətlə aparıla biləcəkmi? Minalardan tam qurtulacağımız tarix təxminən məlumdurmu?\nAzərbaycan Minatəmizləmə Agentliyindən (ANAMA) bildirilib ki, işğaldan azad edilən ərazilərdə avqust ayında Tərtər, Ağdam, Xocavənd, Füzuli, Şuşa, Qubadlı, Cəbrayıl və Zəngilanda aparılan minatəmizləmə əməliyyatları zamanı piyada əleyhinə 972, tank əleyhinə 1020 mina və 1121 partlamamış hərbi sursat aşkarlanaraq zərərsizləşdirilib. 5264,14 ha ərazi mina və partlamamış hərbi sursatlardan təmizlənib.\nBildirilib ki, xüsusi təyinatlı hərbi hissəsi tərəfindən işğaldan azad olunan ərazilərin minalardan və partlamamış hərbi sursatlardan təmizlənməsi əməliyyatları sürətlə davam etdirilir. Əməliyyatlar təyin olunmuş istiqamətlər üzrə, kənd və qəsəbələrdə, eləcə də içməli su hövzələrinin kənar ərazilərində, su kanalları boyunca aparılır. Əməkdaşlar ən müasir avadanlıqlarla təchiz olunub və bu sahədə beynəlxalq kurslarda iştirak edərək akkreditasiyadan keçiblər. Bundan əlavə, nazirlik tərəfindən alınan “GCS-200\" markalı, kənardan idarə edilən, müasir minatəmizləyən robotlar işğaldan azad edilmiş ərazilərin piyada və tank əleyhinə minalardan təmizlənməsi işlərində istifadə olunur. Robotlar məsafədən idarəetmə pultuna malikdir. Robotlar iki kovuşdan ibarətdir - biri piyada əleyhinə minadan təmizləmə üçün, digəri isə tank əleyhinə olan minalardan təmizləmək üçün istifadə edilə bilir. Robotun ən əsas göstəricilərindən biri odur ki, bir saat ərzində ərazinin xüsusiyyətləri imkan verdiyi təqdirdə 1500 kvadratmetr ərazini minalardan təmizləyə bilir. Bir robotu idarə etmək üçün bir istehkamçı, bir mexanik və bir qrup rəhbəri olur. Robotun arxa hissəsində özünü dartma xüsusiyyəti var və robot 10 kiloqram tratil ekvivalenti gücündə partlayışa dözümlüdür. Yəni bu tip partlayış zamanı yalnız robotun qarşısındakı hissə zədələnə bilər, digər hissələr heç bir zədə görmür. Prosesə istehkamçılarla bərabər, xüsusi təlim keçmiş itlər də qoşulub. Ərazilərin partlamamış hərbi sursatlarla çirklənmə miqyası həddindən artıq geniş olduğu üçün minaaxtaran itlərə ehtiyac yaranıb. Bu itlər çox sayda minaları və partlayıcı maddələri aşkarlama qabiliyyətinə malikdir. Düşmən qadağan olunan üsullardan istifadə etməklə, ərazilərin minalanması zamanı heç bir standart, norma gözləməyib və ərazilər çox ciddi şəkildə minalanıb. Bütün bunlara baxmayaraq, ərazilərdə minatəmizləmə prosesi tam gücü ilə davam etdirilir.\nQeyd edilib ki, azad olunan ərazilərin mina və partlamamış hərbi sursatlardan təmizlənməsi zamanı ermənilərin qadağan olunmuş üsullardan istifadə etdikləri məlum olub. Bütün çətinliklərə baxmayaraq, ərazilərin diqqətli şəkildə təmizlənməsi prosesi aparılır: “Düşmən qadağan olunan üsullardan istifadə etməklə ərazilərin minalanması zamanı heç bir standart və norma gözləməyib. Buna görə də ərazilər çox ciddi şəkildə minalanıb. Bütün bunlara baxmayaraq, ərazilərdə minatəmizləmə prosesi tam gücü ilə davam etdirilir”.\nƏdalət Verdiyev\nHərbi ekspert Ədalət Verdiyev “Yeni Müsavat”a deyib ki, Azərbaycan hazırda minatəmizləmə əməliyyatını öz hesabına keçirir: “Azərbaycan bu məsələdə Türkiyə və Britaniya ilə əməkdaşlıq etsə də, bu fəaliyyət ölkəmizin dövlət büdcəsi hesabına gerçəkləşir. Azərbaycan bu işdə daha çox xorvatiyalı mütəxəssislərin xidmətindən yararlanır. ANAMA, Müdafə Nazirliyi, Fövqəladə Hallar Nazirliyi, Daxili Qoşunlar və Sərhəd Xidmətinin mina təmizləmə heyətləri işğaldan azad olunan ərazilərdə üzərinə düşən işləri tam həcmdə yerinə yetirirlər. Minatəmizləmə kifayət qədər çətin və riskli prosesdir”. Hərbi ekspert bildirib ki, prosesin yaxın 1-2 il ərzində yekunlaşacağına inanmır. Dünyada heç bir ölkə münaqişədən sonrakı 15-20 ərzində minalanmış əraziləri minalardan və partlamamış hərbi sursatlardan tam olaraq təmizləyə bilməyib: “İndiki templəri nəzərə alsaq, Azərbaycan ən yaxşı halda 25-30 ilə bu prosesi yekunlaşdıra bilər. Bu prosesin yekunlaşması üçün cənab Ali Baş Komandan 25 milyard manat vəsaitə ehtiyac olduğunu da deyib”.\nHərbi ekspert Azərbaycan vətəndaşlarının Qarabağ ərazisində düşmən tərəfindən basdırılan minalara düşmələri hallarına da toxunub: “Hara gəldi, necə gəldi mina basdırıblar. Bu gün də mina xəritələrini verməkdən yayınırlar. Bu baxımdan, insanlarımız Qarabağ əraizisində çox ehtiyatlı hərəkət etməli, mina və partlamamış hərbi sursatla rastlaşanda toxunmadan bu haqda müvafiq orqanlara məlumat verməlidirlər. Minalardan qorunmaq üçün ərazilərin işarələnməsinə gəlincə, bu halda bütün Qarabağ ərazisi işarələnməlidir. İnsanlara dəfələrlə xəbərdarlıqlar olunur ki, mina təhlükəsi olan ərazilərə səfərlərdən çəkinsinlər. Bundan başqa, bəzən insanlarımız işarələnmiş, mina təhlükəsinin olması xəbərdarlığına məhəl qoyulmadan ərazilərə səfərlər edirlər. Nəticələr isə acınacaqlıdır. 2022-ci ildə işarələnmiş ərazidən 1 metr içəriyə doğru addımlayıb ağacdan nar dərən sürücünün minaya düşməsinin şahidi olduq. Yəni təhlükə hər addımda var, insanlar bunu nəzərə almalıdırlar. Vətəndaşlarımız diqqətli olmalı, işarələnmiş ərazilərə girməməlidirlər. Təhlükəli ərazilərin miqyası hər ötən gün azalır, amma bu, o demək deyil ki, ərazilər tam olaraq minalardan və partlamamış hərbi sursatlardan təmizlənib. Vətəndaşlarımız nəzərə almalıdırlar ki, ilə 300 kvadrat kilometr ərazi təmizlənir. Təxminən 10 min kvadrat kilometr mina və hərbi sursatlarla çirklənib. Tam təmizlənmə üçün azı 30 il zamana ehtiyac var”.\nElşən MƏMMƏDƏLİYEV,\n“Yeni Müsavat”\n ",
        "views": "376",
        "date": "28.09.2023 12:23",
        "link": "https://musavat.com/news/ermeniler-qarabagi-terk-edir-basdirdiqlari-minalar-ise-tehluke-sacir_1009523.html"
    },
    {
        "title": "TƏBİB sədrindən yeni tibbi xidmətlər haqqında önəmli açıqlama  ",
        "category": "Ölkə",
        "content": "  \"Xidmətlər Zərfinə daxil olan tibbi xidmətlərin sayının artırılmasından öncəki icbari tibbi sığorta təminatına alınmış 2550 sayda tibbi xidmətin 80%-i TƏBİB-in tabeliyində olan tibb müəssisələrində icra edilib, bunlar ambulator tibbi xidmətlər, laborator xidmətlər, fizioterapiya və reabilitasiya xidmətləri, stasionar terapevtik xidmətlər, həmçinin ilkin səhiyyə və təcili təxirəsalınmaz tibbi yardım xidmətləridir\". \nMusavat.com xəbər verir ki, bu fikirləri TƏBİB-in icraçı direktoru Vüqar Qurbanov bu gün İcbari Tibbi Sığorta Agentliyinin media nümayəndələri üçün yenilənmiş \"Xidmətlər Zərfinin\" təqdimatına dair tədbirində çıxış edərkən deyib. O qeyd edib ki, TƏBİB-n tabeliyində icra edilməyən xidmətlər isə vətəndaşlara İcbari Sığorta üzrə Dövlət Agentliyi ilə müqaviləsi olan tibb müəssisələrinə TƏBİB-in tabeliyində olan tibb müəssisələri tərəfindən göndəriş vərəqəsi verilməklə təmin edilir:\n\"Ümumiyyətlə, xüsusi olaraq vurğulamaq istəyirəm ki, əvvəllər mürəkkəb əməliyyatları biz özəl tibb müəssisələrinə göndəriş etməklə icra edirdik, amma artıq əməkhaqqı sistemində aparılan islahatlar, xarici ölkələrdə təhsil almış və çalışmış həkimlərin tibb müəssisələrimizə cəlb olunması hesabına əlavə və dəyişikliklərdən öncəki 2550 tibbi xidmətin hamısını təqdim edə bilirik. Xidmətlər Zərfinə yeni daxil olan tibbi xidmətləri, çətin əməliyyatları da icra edə bilmək üçün əlimizdən gələni edirik. Məsələn, hazırda Yeni Klinikada orqan köçürülməsi, süni mayalanma, mürəkkəb fizioterapiya əməliyyatları, robotik cərrahiyyənin icrasını planlaşdırırıq. Bütün tibb müəssisələrimizdə laparoskopik əməliyyatları icra edə bilmək üçün avadanlıqlar alınır, avtopark yenilənir, tibbi sərfiyyatın fasiləsiz olması üçün intensiv tədbirlər görülür, xəstəxana idarəetmə sistemini daha mükəmməl etmək üçün çalışırıq. Xidmətlər Zərfinə daxil olan tibbi xidmətlərin 2550-dən 3315-ə qədər artırılması xəstəxanalara axını daha çox artıracaq. Məsələn, Abşeron Mərkəzi Xəstəxanasına gün ərzində 3000-dən çox xəstə müraciət edir, təqdim etdiyimiz tibbi xidmət sayı artıqda bu sayda artım müşahidə olunacaq. Bu səbəbdən tabeli tibb müəssisələrimizdə daha yaxşı və operativ xidmət göstərə bilmək üçün randevu sistemini, növbəli poliklinik sistemini tətbiq etmək zərurəti yaranıb. Həm gündüz, həm axşam saatlarında poliklinika xidmətini tətbiq etmək effektiv olar\".\n  Nigar HƏSƏNLİ,\nMusavat.com",
        "views": "601",
        "date": "28.09.2023 12:19",
        "link": "https://musavat.com/news/tebib-sedrinden-yeni-tibbi-xidmetler-haqqinda-onemli-aciqlama_1009534.html"
    },
    {
        "title": "İntihar dalğası - yeni dövrün bəlası, yoxsa...",
        "category": "Hadisə",
        "content": "Əhməd Qəşəmoğlu: “Dəyərlər sistemi də arzuolunan səviyyədə deyil”\nÖlkədə intiharların və intihara cəhdlərin sayı getdikcə çoxalır. Təkcə ötən 1 həftə ərazində ölkədə 5 intihar hadisəsi baş verib. Xırdalanda gənc qız özünü binadan atıb, Kürdəmirdə ər-arvad özünü yandırıb, Zərdabda bir gənc oğlan özünə qəsd edib, Bakıda azyaşlı məktəbli intihara cəhd edib.\nQızın anası bildirib ki, övladına sinif yoldaşının valideyni təzyiqlər göstərib, nəticədə bu hadisə baş verib.\nÜmumiyyətlə, təkcə Azərbaycanda deyil, dünyanın bir çox ölkələrində intiharlar artır. Səbəb nədir? Yeni informasiya dövrünün gərginlikləridirmi, yoxsa dünyanı bürüyən müharibələr, pandemiya təsirləri var? Kütləvi şəkildə bir dalğa hiss olunur. Bununla bağlı qlobal şəkildə tədbirlər görülməsi çağırışlarına ehtiyac var. İnsanlara intiharın çıxış yolu olmadığını anlatmağın mexanizmini tapmaq mümkündürmü? Səbəblərin araşdırılması hansı qənaəti ortaya qoyur?\nFikirlərini öyrəndiyimiz mütəxəssislər bu qənaətdədir ki, cəmiyyətə ciddi təsiri olan kütləvi informasiya vasitələri  insan psixologiyasının həssaslığını nəzərə alaraq intihar xəbərlərini diqqət çəkən tərzdən uzaqlaşdırmalı və alternativ həll yollarını əlavə edərək təqdim etməlidir. Yəni sadəcə xəbər kimi yox, səbəb göstərilməli, kökündə nələr yatır o izah edilməlidir. Çünki baş verənlərə yanaşma, psixoloji durum hamıda eyni deyil. Ola bilər kimsə baş verən hadisədən nəticə çıxarar, başqa biri isə buna çıxış yolu kimi baxar. İntihar xəbərlərinə limitlər və müəyyən məhdudiyyətlər tətbiq edilməlidir. Psixoloqlar deyir ki, intiharlar bir sıra səbəblərin - fiziki, əqli, iqtisadi problemlər, alkoqol və narkotik vasitələrdən istifadə, ailələrin dağılması, zorakılıq, günahkarlıq hissi və s. təsiri ilə baş verir.\nBəzən insan affekt vəziyyətində və yaxud özünü çox çarəsiz hiss edərkən çıxış yolu kimi intiharı seçir. Əslində isə intihar çıxış yolu deyil. İntiharların artmasına əsas səbəb kimi “Verter effekti” qeyd olunur. Bu effektin mahiyyəti ondan ibarətdir ki, intiharla bağlı eşidilən və yayılan xəbərlər digərlərini stimullaşdırır. Belə bir addımın atılması digərlərində də “cəsarət” oyadır. Xüsusilə indiki dövrdə sosial media istifadəçiləri potensial “mətbuat orqanına”çevrilib. Bu, dünyanın bütün inkişaf etmiş dövlətlərində belədir və intiharların kütləviləşməsinin səbəblərindən biri də budur.  Düşüncəsizlikdən və maariflənmə səviyyəsinin aşağı olmasından irəli gələrək intihar görüntüləri yayılır. Psixoloqlar deyir ki, bəzən intihar düşüncəsi olmayan insan belə bu tip foto və ya videolara baxdıqda həmin hadisə altşüuruna oturur. Affekt halında isə alternativ “çıxış yolu” kimi işə düşür. Belə bir araşdırma var ki, intihar hansı ərazidə baş verirsə, digərlərinin də forması da, növü də eyni olur. Şəhərdə hündürmərtəbəli binalardan, sahil olan ölkələrdə isə özünü dənizə atmaq kimi hallar buna sübutdur.\nPsixoloqlar maraqlı bir məqama da diqqət çəkirlər. Bildirirlər ki, sosial vəziyyəti aşağı olan ölkələrdə intihar sayı imkanlı ölkələrə nisbətdə az olur. Çox inkişaf etmiş ölkələr var ki, orada intihar statistikası sosial problemlər içində çabalayan ölkələrə nisbətən çox yüksəkdir. Hər insanın həyatının arxasında özünəməxsus bir hekayəsi və problemi var. Kiminsə intihar səbəbi başqa birisi üçün çox sadə və ya faciəvi görünə bilər. Bəzən ola bilər ki, nümayiş xarakterli intiharlar ölümlə nəticələnsin. Kimisə təhdid etmək, özündən sonra qalan şəxslərə zərər vurmaq məqsədilə edilən intiharları da bura aid edə bilərik. Bu, aqressiyanın bir növüdür. Başqasına zərər vurmaq üçün öz həyatına son qoyurlar. İntihara cəhd edən, meyilli olan şəxslərlə mütləq şəkildə psixoloji iş, maarifləndirmə tədbirləri həyata keçirilməli, həmin insanların intihar düşüncələrinin  kökündə nələrin durduğu təhlil olunmalıdır.\nÜmumi olaraq psixoloji vəziyyətin yaxşılaşdırılması istiqamətində atıla biləcək addımlar hər kəsi düşündürməlidir. Cəmiyyət olaraq insanlararası münasibətlərdə diqqətli olmalıyıq. Xüsusən də  gənclərə, yeniyetmələrə, çarəsiz, ümidsiz qalmış insanlara münasibətdə diqqətli olmalı, həmişə yadda saxlamalıyıq ki, bizim başqalarına yanlış münasibətimiz onun intiharı ilə nəticələnə bilər. Bunu düşünsək, yəqin ki, hər zaman atdığımız addımlarda da, digər insanlara olan münasibətlərimizdə də daha diqqətli ola bilərik.\nİntihar hallarının yaşanmasına bəzən şəxsin özünün daxili səbəbləri,  ya cəmiyyətin, ailə üzvlərinin təsiri, ya da ki, maddi-mənəvi  və psixoloji  problemlər zəmin yaratmış olur. Yəni istənilən dövrdə intihar halları olub. Sadəcə, psixoloqlar mütəmadi olaraq intihar hallarının işıqlandırılmasının əleyhinədir. Çünki bəzi insanların müəyyən problemlərlə bağlı ara-sıra ağlından intihar etmək fikri keçir. Diqqət etsək görərik ki, hər il müəyyən bir mərhələ olur ki, ard-arda intihar hadisələri baş verir. Çünki bir intihar hadisəsi ardınca başqalarına da təkan yaradır. Bu da cəmiyyətdə ardıcıl intihar hadisələrinin baş verməsinə gətirib çıxarır.\nSosioloq Əhməd Qəşəmoğlu da təsdiqləyir ki, insanın aldığı informasiya onun davranışına ciddi təsir göstərir. Onun fikrincə, intihar və zorakılıq haqqında məlumatlar cəmiyyətə olduğu kimi çatdırılmamalıdır. Çünki bunun çox təhlükəli tərəfləri var. Arxasında ciddi sosial-psixologiya və davranış haqqında bir çox elmlərin konkret tövsiyələri vardır. İnsanların 85 faizindən çoxu həmişə  mahiyyəti etibarilə yamsılamağı, kimisə təkrar etməyi xoşlayırlar. Yalnız 15-20 faiz insanda analitik düşünmə, qərar qəbuletmə tələbatı olur, buna uyğun qabiliyyət inkişaf edir. Ona görə də cəmiyyətə bu cür məlumatları ötürərkən bəzi nüanslara xüsusi diqqət etmək lazımdır. Bu məlumatlar bir çox insanın şüuraltına təsir göstərir.\nƏhməd Qəşəmoğlunun sözlərinə görə, cəmiyyətdə davranışın formalaşmasına təsir göstərən əsas dörd amil var: “Birinci insanın öz fərdi psixoloji xüsusiyyətləri, ikinci mühit, üçüncü aldığı informasiya, dördüncü isə üstünlük verdiyi dəyərlər. Elə insanlar var ki, anadan olandan onlarda intihara, zorakılığa meyllilik olur. Bu da insanın nəslindən, genindən, ana bətnində olduğu dövrdə ananın keçirdiyi həyat şəraitindən asılı olur. Elə ola bilər ki, mühit intihara, zorakılığa meyilliliyin qarşısını alsın. Əksinə, elə də ola bilər ki, mühit bunları inkişaf etdirsin.  Alınan informasiyalar da bu istiqamətdə müsbət və yaxud mənfi təsir göstərə bilər. Üstünlük verdiyi dəyərlərə gəldikdə isə mənəvi dəyərlərə üstünlük verən insan tənzimlənir, özünü belə neqativ hallardan qoruyur. Amma elə insanlar da var ki, mənəvi dəyərlər arxa plana keçir, burada müdafiə sistemi zəifləyir”.\nSosioloq deyir ki, hazırda bizim mühitdə bu müdafiə sistemi yoxdur, dəyərlər sistemi də arzuolunan səviyyədə deyil. Və alınan informasiya da qıcıqlandırırsa, həmin insanlardakı o xüsusiyyətləri oyadırsa, artıq insanda intihar və zorakılıq xüsusiyyətləri inkişaf etmiş olur. Belə insanlar cəmiyyətdə öz yerini tapmayanda, yəni bir işlə məşğul olmayanda, özünü təsdiq edə bilməyəndə, gələcəyə dair ümidsiz olduqda onlarda intihar, zorakılıq xüsusiyyətləri birdən sürətlə inkişaf edir. Və nəticədə böhranlı vəziyyət yaranır, bir çox hallarda da bu vəziyyətdən çıxmaq qeyri-mümkün olur.\nSosioloq qeyd edir ki, intihar və zorakılıq xəbərlərinin verilməsi xüsusi diqqət və qabiliyyət tələb edir: “Hazırda bizim mürəkkəbləşmiş, həssaslaşmış cəmiyyətdə informasiyaların bu şəkildə verilməsi məsləhət deyil. Amma bunlar tamamilə susmaq, bu informasiyaları qadağan etmək mənasına da gəlmir. Bu kimi məlumatları cəmiyyətə elə tərzdə hazırlayıb vermək lazımdır ki, qeyd etdiyimiz neqativ xüsusiyyətləri insanlarda inkişaf etdirə bilməsin”.\nE.MƏMMƏDƏLİYEV,\n“Yeni Müsavat”",
        "views": "295",
        "date": "28.09.2023 12:12",
        "link": "https://musavat.com/news/intihar-dalgasi-yeni-dovrun-belasi-yoxsa_1009521.html"
    },
    {
        "title": "\"Onkoloji xəstəliklərin müalicəsi üçün ciddi vəsait tələb edilir\"-Əhliman Əmiraslanov  ",
        "category": "Ölkə",
        "content": "  \"Xidmətlər zərfi”nə beynin xoşxassəli şişləri ilə bağlı bir məsələ salınıb. Mən hesab edirəm ki bizdə icbari tibbi sığortadan kənarda heç bir patologiya, xəstəlik qalmamalıdır\".\nMusavat.com xəbər verir ki, bu fikirləri milli Məclisin Səhiyyə Komitəsinin sədri Əhliman Əmiraslanov bu gün İcbari Tibbi Sığorta üzrə Dövlət Agentliyinin (İTSDA) media nümayəndələri üçün yenilənmiş \"Xidmətlər Zərfinin\" təqdimatına dair tədbirində çıxış edərkən deyib.\nO bildirib ki, dünyada əhali arasında ən çox ölümə səbəb olan iki xəstəlikdən birinin də icbari tibbi sığortaya daxil olmaması başa düşülən deyil\" Bu, təəssüf doğurur. Bilirsiniz ki, onkoloji xəstəliklərin müalicəsi üçün ciddi vəsait tələb edilir. Bu gün onkoloji xəstəliklərin müalicəsinə 50 milyonluq vəsait ayrılıb amma bu xəstələrin sayı ilə düz gəlmir.\nBir ailədə iki xəstə varsa, biri ürək, biri onkolojidən əziyyət çəkir. Ürək problemi olan icbari tibbi sığorta hesabına əməliyyat olur, həyata qayıdır, onkoloji xəstə isə qalır ki, vəsaiti haradan tapım?\"\n  Nigar HƏSƏNLİ,\nMusavat.com",
        "views": "297",
        "date": "28.09.2023 12:05",
        "link": "https://musavat.com/news/onkoloji-xesteliklerin-mualicesi-ucun-ciddi-vesait-teleb-edilir-ehliman-emiraslanov_1009529.html"
    },
    {
        "title": "Prezident İlham Əliyev Cəbrayıla getdi",
        "category": "Siyasət",
        "content": "Azərbaycan Respublikasının Prezidenti İlham Əliyev sentyabrın 28-də Cəbrayıl rayonuna səfər edib.\nMusavat.com xəbər verir ki, dövlət başçısı Cəbrayıl şəhərində inzibati binanın təməlini qoyub və şəhərdə Mənzil İnşaatı Dövlət Agentliyi tərəfindən inşa edilən ilk yaşayış məhəlləsi – Cəbrayıl Yaşayış Kompleksində aparılan tikinti işləri ilə tanış olub.\nMusavat.com",
        "views": "718",
        "date": "28.09.2023 12:04",
        "link": "https://musavat.com/news/prezident-ilham-eliyev-cebrayila-getdi_1009528.html"
    },
    {
        "title": "Səhiyyə Komitəsinin sədrindən açıqlama: \"Orqan və toxuma transplantasiyası...\"",
        "category": "Səhiyyə",
        "content": "\"Orqan və toxuma transplantasiyası ilə bağlı məhdudiyyətlər var\".\nMusavat.com xəbər verir ki, bu fikirləri milli Məclisin Səhiyyə Komitəsinin sədri Əhliman Əmiraslanov bu gün İcbari Tibbi Sığorta üzrə Dövlət Agentliyinin media nümayəndələri üçün \"Xidmətlər Zərfinin\" təqdimatına dair tədbirində çıxış edərkən deyib.\nMillət vəkili bildirib ki, icbari tibbi sığorta ilə bağlı məmnunluq hər gün artır: \"Bu sahədə görüləcək işlər çoxdur. Xüsusilə orqan və toxuma transplantasiyasının \"Xidmətlər zərfi\"nə daxil edilməsi önəmlidir. Bu sahədə ön sırada İspaniya dayanır\".\nO bildirib ki, Milli Məclisdə bununla bağlı qanun qəbul edilib: \"Orqan və toxuma transplantasiyası ilə bağlı məhdudiyyətlər var. Həm əməliyyat baha başa gəlir, həm də tibb müəssisələrində lazımi imkanlar yoxdur. Əməliyyatın dəyəri 150 -200 milyon dollardır. Maliyyə imkanları artır. Builki büdcədə vəsait artırılacaq. Bundan əlavə, xəstəxanalarda növbələr var. Hətta xəstə öz hesabına əməliyyat olunmaq istəsə, növbədə dayanmağa məcburdur\".\nNigar HƏSƏNLİ,\nMusavat.com",
        "views": "221",
        "date": "28.09.2023 12:01",
        "link": "https://musavat.com/news/sehiyye-komitesinin-sedrinden-aciqlama-orqan-ve-toxuma-transplantasiyasi_1009526.html"
    },
    {
        "title": "Türkiyənin sabiq səfiri: \"Tarixi hadisələr yaşayırıq\" - FOTOLAR",
        "category": "Siyasət",
        "content": "Türkiyənin Azərbaycan (2008-2012) və Moldovadakı keçmiş fövqəladə və səlahiyyətli səfiri, Azərbaycan sevdalısı Hulusi Kılıç maraqlı açıqlama yayıb.\nTürkiyəli siyasətçi Musavat.com-a göndərdiyi açıqlamada bugünkü günlərin qiymətləndirməsini aparıb.\nKılıç bildirib ki, Azərbaycan Prezidenti İlham Əliyev bir daha bütün dünyaya türkün gücünü göstərib:\n\"Bu günlərdə böyük tarixi hadisələri yaşayırıq. Qarabağda Azərbaycanın suverenliyi artıq bir daha başqalarının əlinə keçməmək şərti ilə tam bərpa olundu. Qondarma rejim çökdü. Bu, əsrlərə, tarixlərə yazılan möhtəşəm bir hadisədir. Bu böyük qələbənin memarı Müzəffər Ali Baş Komandan cənab İlham Əliyev, qəhrəman Azərbaycan xalqı və onun qalib ordusudur. Dünən, 27 sentyabr əziz şəhidlərimizin anım günü idi. Allah onlara, bu müqəddəs yurdun torpaqlarını azad edən igid ərənlərimizə rəhmət eləsin, qazilərimizə tezliklə sağalmağı arzu edirəm. Azərbaycanın sözün əsl mənasında böyük lideri İlham Əliyev bütün bəşəriyyətə bir daha türkün qüdrətini, sarsılmaz iradəsini və haqq uğrunda nahaqla savaşmaq əzmini göstərdi. Bu böyük və çətin mücadilə yolunda, heç şübhəsiz ki, cənab Prezidentin ən yaxın silahdaşı, mübarizə yoldaşı, Türk dünyasının iftixarı Birinci Vitse-prezident Mehriban xanım Əliyeva olub. Yaşasın Azərbaycan, yaşasın Azərbaycan xalqı! Var olsun onun Müzəffər Lideri, Türkün Böyük oğlu və gerçək Komutanı İlham Əliyev! Təbriklər, Cənab Prezident! Təbriklər, Mehriban xanım! Təbriklər, Azərbaycan xalqı, gözün aydın olsun, Türkiyə və bütün Türk dünyası!\"\nHulusi Kılıç “44 gün Vətən müharibəsi: Hulusi Kılıç informasiya cəbhəsində” kitabının müəllifidir və kitabın satışından əldə etdiyi 17 min manatı şəhid və qazi ailələrinə yardım məqsədilə YAŞAT fonduna ianə edib.\nMusavat.com",
        "views": "600",
        "date": "28.09.2023 12:00",
        "link": "https://musavat.com/news/turkiyenin-sabiq-sefiri-tarixi-hadiseler-yasayiriq-fotolar_1009524.html"
    },
    {
        "title": "Erməni-rus savaşı – Əbədi sədaqət gözləyən Kreml növbəti xəyanətlə üzləşdi",
        "category": "Analitika",
        "content": "“ABŞ administrasiyası Rusiyaya qarşı Moldova və Cənubi Qafqazda yeni cəbhələr açmağa məcbur olub”.\nBunu xarici media yazır, Rusiya mətbuatı da geniş şəkildə bu tezisi tirajlayır. (Ola bilər ki, bu cür yazıları Rusiyanın diplomatik korpusu bilərəkdən təşkil edir).\nGöründüyü kimi, xəbərdə Moldovanın adı açıq-açıq çəkilir, amma “Cənubi Qafqaz” istilahı ümumi xarakter daşıyır.\nCənubi Qafqazda üç dövlət var: Azərbaycan, Gürcüstan və Ermənistan.\nAzərbaycanla Rusiyanın münasibətləri son 32 ildə olduğundan pis deyil, hətta daha yaxşıdır. Rəsmi Moskva və rəsmi Bakı arada yaranan yüngülvari ixtilafları çözə bilir, axırda anlaşmağı bacarırlar.\nGürcüstanla Rusiyanın münasibətləri də 2008-ci ildə olduğundan yaxşıdır. Bilindiyi kimi, 2008-ci ilin avqustunda bu iki ölkə arasında qısamüddətli müharibə olmuşdu, amma sonrakı illərdə qaynar düşmənçilik münasibətləri soyudu, yerini soyuqluq aldı. Ancaq ABŞ administrasiyası artıq bu ölkəni Rusiyaya qarşı aktiv cəbhəyə çevirlə bilməz.\nYerdə qalır Ermənistan. Xarici media məhz bu ölkəni nəzərdə tutur. Ermənistan və Rusiyanın münasibətləri gerçəkdən də artıq müharibə həddinə qədər gəlib çıxıb. Tərəflər bir-birinə qarşı kəskin bəyanatlar verməkdədirlər.\nRusiya belə bir gərginliyin yaranmasında başda ABŞ olmaqla Qərbi günahkar sayır, hesab edir ki, ABŞ Ermənistanı ondan qoparmaq üçün ölkə rəhbərliyinə hər cür vəd verir və müxtəlif yardımlarla erməniləri ruslardan üz döndərməyə şirnikləndirir.\nBunun fakt olduğu göz qabağındadır. Bu proses Nikol Paşinyanın hakimiyyətə gəlməsindən sonra başlanıb və günümüzdə də davam edir. Artıq elə bir gün olmaz ki, okeanın o tayından İrəvana siyasətçilər, diplomatlar, yüksək rütbəli hərbçilər və kəşfiyyatçılar gəlməsin. Onlar Ermənistan hakimiyyətinin himayədarı rolunda çıxış edirlər.\nBir bu deyil, ABŞ, Fransa, Almaniya, Kanada kimi ölkələrin siyasi rəhbərləri səhər qəhvələrini Ermənistandakı vəziyyəti xəbər ala-ala içir, işə başlayan kimi bu ölkənin suverenliyi və hüquqları haqqında bəyanatlar verirlər, Rusiyaya və Azərbaycana eyham edirlər.\nƏslində hələ 32 il öncədən müstəqillik qazanmış Ermənistanın istədiyi ölkə ilə müttəfiq olmaq, birindən uzaqlaşıb, o birinə yaxınlaşmaq haqqı var, ancaq Kreml bu məsələyə beynəlxalq hüquq prizmasından yox, tarixi xidmət baxımından yanaşır və Ermənistandan əbədi sədaqət, sürəkli minnətdarlıq gözləyir.\nMəsələ belədir: ermənilər nə qədər 2070 il öncəyə ekskurs edib, “böyük Tiqran”dan, “böyük Ermənistan imperiyası”ndan danışsalar da, tarixi məxəzlər onların iddialarını təsdiqləmir və bu da o demək olur ki, ən azı 2023 ilini xərclədiyimiz erada ermənilərin dövlətçiliyi olmayıb. Onlara bu lütfü ruslar edib. Erməniləri İrandan, Türkiyədən çəkib gətirən, bir areala komalayan, 36 azərbaycanlı hökmdarın əsrlərcə fasiləsiz idarə etdiyi İrəvanı bizdən alıb ermənilərə bağışlayan, 100 il öncə bu millətin qurduğu dövlətin ərazisini daha da böyüdən ruslar olub.\nƏgər Rusiya olmasaydı, müstəqil Ermənistan dövləti bu regionda nə qədər mövcud ola bilərdi? 1920-ci ilin noyabrında Hayastani Sosialistakan Hophərdayin Hanpapetutyun (Hayastan Sosialist Sovet Respublikası) qurulmasaydı və Moskva tərəfindən himayə olunmasaydı, bu dövlət yaşaya bilməzdi. Necə ki, SSRİ-nin mövcudluğu dövründə bu respublika Moskvadan dotasiya və subsidiyalar ala-ala yaşayırdı – intəhası, güzəranları da hamıdan yaxşıydı.\nOna görə də Rusiya, Moskva, Kreml hesab edir ki, ABŞ-ın “onu burax, bana gəl” havasına uyan erməni rəhbərliyi ona xəyanət, tarixi yaxşılığa nankorluq edir.\nTəbii ki, ermənilər başqa cür, sovet dövründə dəb olan ifadə ilə desək, “dünənki işinə görə sağ ol, bugünkünə cavab ver”, - deyə düşünürlər. Hazırkı Rusiyanın ermənilərə təqdim etdiyi güzəşt və imtiyazlar onların standartlarıyla, umduqlarıyla düz gəlmir. Ermənilər 30-35 il öncə rusları şantaj edərək Qarabağı onların əliylə Azərbaycandan qoparmağı, de-fakto mənimsəməyi bacarmışdılar, amma ruslar Qarabağın de-yure Ermənistanın olmasına kömək etmədilər, münaqişəyə isə birdəfəlik son qoymadılar.\nGörünür, Kremldəki ağıllı başlar ona görə bu riskə getmədilər ki, işləri düzələn kimi, ermənilərin əvvəl-axır onlardan üz döndərəcəyini düzgün proqnozlaşdırmışdılar.\nO halda etdiyi haqsızlıq üzündən Azərbaycanı itirən Rusiya Ermənistanı da itirəcək, Cənubi Qafqazdan çəkilməli olacaqdı.\nErmənilərin Rusiyaya qarşı xəyanət yolunda olduğu, zatən 1988-91-ci illərdən bəlliydi. 1988-ci ildə SSRİ-dən ayrılmaq haqda təşəbbüsü 15 SSRİ respublikası arasında ilk dəfə Ermənistan qaldırmışdı. 1991-ci ildə SSRİ-nin saxlanması haqda referendumu boykot edən 5 respublikadan (Latviya, Litva, Estoniya, Moldova və Ermənistan) biri də Ermənistan idi.\nAncaq SSRİ dağılandan, Qarabağ işğal ediləndən sonra Rusiyanın paçasına yapışıb qalan iki respublikadan biri də Ermənistan oldu.\nİndi bu ölkədə, xüsusilə də onun siyasi rəhbərliyində Rusiyaya qarşı gizlədilməyən nifrət var və o, hər gün böyüyür. Ermənilər 28 il işğalda saxladıqları Azərbaycan rayonlarını 2020-ci ilin bu vədələri itirdikləri üçün üstüörtülü şəkildə Rusiyanı suçlayırdılarsa, hazırda süqut edən qondarma “artsax”a görə Moskvanı açıq şəkildə ittiham edirlər.\nOrtaya məntiqi sual çıxır: əgər onlarda müharibə aparmağa, “dövlət” qurmağa, onu qorumağa Güc, Öfkə, Təpər yox idisə, daim himayəyə ehtiyac duyurdularsa, demək, sonra qədər himayədara sadiq olmalıydılar.\nAmma təcrübə göstərdi ki, onlarda Baffidə olduğu qədər etibar, vəfa yoxdur. “Moskva göz yaşlarına inanmır” sözü elə-belə deyilməyib. Ən pisi odur ki, Moskva göz yaşlarına nəinki inanmır, hətta xəyanət edənin göz yaşlarını axıtmağı çox yaxşı bacarır.\nAraz Altaylı, Musavat.com",
        "views": "2643",
        "date": "28.09.2023 11:51",
        "link": "https://musavat.com/news/ermeni-rus-savasi-ebedi-sedaqet-gozleyen-kreml-novbeti-xeyanetle-uzlesdi_1009522.html"
    },
    {
        "title": "SON DƏQİQƏ! \"Aparılan kompleks müalicəyə baxmayaraq...\"",
        "category": "Gündəm",
        "content": "Milli Məclisin Mədəniyyət komitəsinin sədri, deputat Qənirə Paşayevanın son vəziyyəti açıqlanıb.\nMərkəzi Klinikadan bildirilib ki, onun müalicəsi ümumi reanimasiya və intensiv terapiya şöbəsində davam etdirilir.\n\"Aparılan kompleks müalicəyə baxmayaraq ümumi vəziyyəti ağır olaraq qalır\", - klinikadan qeyd olunub.\nXatırladaq ki, sentyabrın 23-ü saat 03:01 radələrində TƏBİB-in tabeliyindəki Abşeron Rayon Mərkəzi Xəstəxanasının Təcili və Təxirəsalınmaz Tibbi Yardım Stansiyasına Q.Paşayeva üçün çağırış daxil olub. Ona naməlum mənşəli hipotonik vəziyyət diaqnozu qoyulub. Müayinə zamanı göstəriciləri - arterial təzyiq 50/0 mm. c. süt, nəbz 1 dəqiqə 47 vurğu, SPO2 (saturasiya) 82% olub. İlkin müdaxilələrdən sonra göstəriciləri arterial təzyiq 110/60 mm. c.süt., nəbz 1 dəqiqədə 68 vurğu, SPO2 (saturasiya) 97% olub.\nHəkimlər Q.Paşayevanın xəstəxana şəraitində müalicəsini məsləhət görüb. Deputat ailə üzvlərinin istəyi ilə təcili tibbi yardım briqadası tərəfindən Mərkəzi Klinikaya təxliyə olunub.\nO, süni tənəffüs aparatına qoşulub./Manset.az",
        "views": "3115",
        "date": "28.09.2023 11:47",
        "link": "https://musavat.com/news/son-deqiqe-aparilan-kompleks-mualiceye-baxmayaraq_1009520.html"
    },
    {
        "title": "Vardanyan DTX-də ağladı - VİDEO",
        "category": "Ölkə",
        "content": "DTX Vardanyanın həbsi ilə bağlı məlumat yayıb.\n\nMusavat.com xəbər verir ki görüntülərdə Vardanyanın ağladığı əks olunub.\n\nHəmin kadrları təqdim edirik:",
        "views": "3963",
        "date": "28.09.2023 11:38",
        "link": "https://musavat.com/news/vardanyan-dtx-de-agladi-video_1009519.html"
    },
    {
        "title": "Vəzifəli şəxslər işdən çıxarıldı",
        "category": "Ölkə",
        "content": "Şahbuz və Culfa rayonlarının təhsil şöbələrinin müdirləri işdən çıxarılıb.\nNaxçıvan Muxtar Respublikası təhsil nazirinin müavini, nazirin səlahiyyətlərini icra edən Ovni Muradov əmr imzalayıb.\nƏmrə əsasən, Şahbuz Rayon Təhsil Şöbəsinin müdiri Araz Məmmədov və Culfa Rayon Təhsil Şöbəsinin müdiri Mehdixan Əliyev vəzifəsindən azad edilib./Gundem.az",
        "views": "1142",
        "date": "28.09.2023 11:36",
        "link": "https://musavat.com/news/vezifeli-sexsler-isden-cixarildi_1009504.html"
    },
    {
        "title": "Son iki ildə tibbi avadanlığın alınmasına BU QƏDƏR vəsait xərclənib - FOTO",
        "category": "Səhiyyə",
        "content": "\"Bu gün Azərbaycanda 10 milyon əhalinin hər biri sığortalanıb. Hazırda \"Xidmətlər Zərfi\"ndə yer alan tibbi xidmətlərin sayı 3 315-ə çatıb. Bu da o deməkdir ki, son neçə ildə zərf 3 dəfədən artıq genişlənib\".\nMusavat.com xəbər verir ki, bu fikirləri İcbari Tibbi Sığorta üzrə Dövlət Agentliyinin İdarə Heyətinin sədri Zaur Əliyev bu gün İcbari Tibbi Sığorta üzrə Dövlət Agentliyinin media nümayəndələri üçün \"Xidmətlər Zərfinin\" təqdimatına dair tədbirində çıxış edərkən deyib.\nO bildirib ki, 111-dən çox özəl tibb müəssisəsi ilə müqavilə bağlanıb: \"Son iki ildə tibbi avadanlığın alınması üçün 100 milyondan çox vəsait xərlənib. 300-dən çox təcili tibbi yardım maşını alınıb\".\nNigar HƏSƏNLİ,\nMusavat.com",
        "views": "248",
        "date": "28.09.2023 11:32",
        "link": "https://musavat.com/news/son-iki-ilde-tibbi-avadanligin-alinmasina-bu-qeder-vesait-xerclenib-foto_1009518.html"
    },
    {
        "title": "Azərbaycan sərhədçiləri Balasanyanı saxlayıb? - SON DƏQİQƏ AÇIQLAMASI",
        "category": "Son xəbər",
        "content": "Separatçıların qondarma \"Təhlükəsizlik Şurasının\" keçmiş katibi Vitali Balasanyanın Azərbaycan sərhədçiləri tərəfindən həbs olunması barədə məlumatlar yayılıb.\nMusavat.com xəbər verir ki, Balasanyan erməni mediasına açıqlama verərək haqqında yayılmış xəbərə münasibət bildirib.\nO, dünən Həkəri körpüsünü keçərkən Azərbaycan tərəfinin onu həbs etməsi ilə bağlı yayılan məlumatları təkzib edib.\n“Mən buradayam, ünvanımı yazın: Əsgəran şəhəri, Danielyan küçəsi, 29. Mən buradayam, hətta \"Artsaxı\" tərk etməyə cəhd də etməmişəm”, - o deyib.\nBalasanyan təkidlə bildirib ki, Qarabağı tərk etmək fikrində deyil.\nMusavat.com ",
        "views": "4236",
        "date": "28.09.2023 11:30",
        "link": "https://musavat.com/news/azerbaycan-serhedcileri-balasanyani-saxlayib-son-deqiqe-aciqlamasi_1009515.html"
    },
    {
        "title": "DTX Vardanyanın ittiham olunduğu maddələri açıqladı",
        "category": "Son xəbər",
        "content": "Dövlət Təhlükəsizliyi Xidməti qondarma “Dağlıq Qarabağ Respublikasının dövlət naziri” vəzifəsində çalışmış Ruben Vardanyana Cinayət Məcəlləsinin hansı maddələri ilə cinayət işinin başlanmasını açıqlayıb.\nMusavat.com xəbər verir ki, Ermənistan vətəndaşı olan 1968-ci il təvəllüdlü R.Vardanyanın Cinayət Məcəlləsinin 214-1 (terrorçuluğu maliyyələşdirmə), 279.3 (qanunvericiliklə nəzərdə tutulmayan silahlı birləşmələrin və ya qrupların yaradılmasında və fəaliyyətində iştirak etmə) və 318.1-ci (Azərbaycan Respublikasının dövlət sərhədini qanunsuz olaraq keçmə) maddələri ilə nəzərdə tutulan cinayət əməllərini törətməsinə əsaslı şübhələr müəyyən edilib.\nHazırda cinayət işi üzrə istintaq-əməliyyat tədbirləri davam etdirilir.",
        "views": "680",
        "date": "28.09.2023 11:26",
        "link": "https://musavat.com/news/dtx-vardanyanin-ittiham-olundugu-maddeleri-aciqladi_1009517.html"
    },
    {
        "title": "TƏCİLİ: Ruben Vardanyan DTX koridorlarında – SENSASİON VİDEOSU yayıldı – detallar CANLIda",
        "category": "Son xəbər",
        "content": "Azərbaycan Respublikasının Rusiya sülhməramlı kontingentinin müvəqqəti yerləşdiyi ərazilərində fəaliyyət göstərmiş qanunsuz erməni silahlı birləşmələri tərəfindən ötən müddət ərzində törədilmiş çoxsaylı terrorçuluq cinayətlərinin araşdırılması ilə bağlı Dövlət Təhlükəsizliyi Xidmətində ibtidai istintaq aparılır.\nMusavat.com xəbər verir ki, bu barədə Dövlət Təhlükəsizliyi Xidməti məlumat yayıb.\nMəlumata görə, toplanılmış sübutlarla, hazırda Ermənistan Respublikasının vətəndaşı olan 1968-ci il təvəllüdlü Vardanyan Ruben Karlenoviçin Azərbaycan Respublikası Cinayət Məcəlləsinin 214-1 (terrorçuluğu maliyyələşdirmə), 279.3 (qanunvericiliklə nəzərdə tutulmayan silahlı birləşmələrin və ya qrupların yaradılmasında və fəaliyyətində iştirak etmə) və 318.1-ci (Azərbaycan Respublikasının dövlət sərhədini qanunsuz olaraq keçmə) maddələri ilə nəzərdə tutulan cinayət əməllərini törətməsinə əsaslı şübhələr müəyyən edilmişdir. Ona qarşı irəli sürülən ittihama əsasən, müəyyənləşdirilmişdir ki, Ruben Vardanyan xarici ölkə vətəndaşı olduğu halda terror-təxribat əməlləri törətmək məqsədilə 2022-ci ilin sentyabr ayında Azərbaycan Respublikasının dövlət sərhədini nəzarət-buraxılış məntəqələrindən kənar, qanunsuz keçərək, Azərbaycan Respublikasının Qarabağ iqtisadi rayonunda Rusiya sülhməramlılarının müvəqqəti yerləşdiyi əraziyə daxil olmuş, həmin ərazidə Azərbaycan Respublikasının qanunvericiliyi ilə nəzərdə tutulmayan silahlı birləşmələrin formalaşdırılması və fəaliyyətinin təşkilində, habelə idarələrə, təşkilatlara və ayrı-ayrı şəxslərə insanların həlak olmasına və digər ağır nəticələrə səbəb olan basqınlar etmiş sözügedən qanunsuz hərbi birliklərin silah, döyüş sursatı, partlayıcı maddələr, hərbi texnika və əsgəri ləvazimatla təchiz edilməsində iştirak etmişdir. Bundan başqa o, pul vəsaitlərini həmin qanunsuz silahlı birləşmələrin terrorçuluq fəaliyyətinin təşkil olunmasına yönəltməklə terrorçuluğu maliyyələşdirmişdir. Törətdiyi qeyri-qanuni əməllərə görə Ruben Vardanyan 27 sentyabr 2023-cü il tarixində saxlanılaraq, ittiham elan edilməklə təqsirləndirilən şəxs qismində cinayət məsuliyyətinə cəlb olunmuş, barəsində məhkəmənin qərarı ilə həbs qətimkan tədbiri seçilmişdir. Hazırda cinayət işi üzrə istintaq-əməliyyat tədbirləri davam etdirilir.\nBu və gündəmdəki bir çox xəbərləri bu gün saat 11.30-da aparıcı Sevinc Telmanqızının təqdimatındakı “Canlı debat” verilişində izləyə bilərsiz. Qonağımız hərbi ekspert Telman Qasımovla müzakirə edəcəyik. Müzakirədə tamaşaçılarımız da iştirak edə bilər.",
        "views": "877",
        "date": "28.09.2023 11:25",
        "link": "https://musavat.com/news/tecili-ruben-vardanyan-dtx-koridorlarinda-sensasion-videosu-yayildi-detallar-canlida_1009514.html"
    },
    {
        "title": "Azərbaycana könüllü təslim olan Babayan KİMDİR? - QARA DOSYE",
        "category": "Qarabağ xəbərləri",
        "content": "Xəbər verdiyimiz kimi, qondarma \"Artsax\" \"prezidenti\"nin müşaviri David Babayan könüllü olaraq Azərbaycan dövlətinə təslim olub. O bu barədə öz \"Facebook\" hesabında açıqlama yayıb.\nMusavat.com David Babayanın dosyesini təqdim edir:\nDavid Klimi Babayan 5 aprel 1973-cü ildə Azərbaycanın Xankəndi şəhərində anadan olub. \nO, 28 dekabr 2013-cü ildən qondarma rejimin Mərkəzi İnformasiya Departamentinin rəhbəri, eyni zamanda \"respublika prezidenti\"nin aparatında sədr müavini vəzifəsində çalışıb. 26 may 2020-ci ildə \"prezident\"in xarici əlaqələr üzrə müşaviri təyin edilib. 4 yanvar 2021-ci ildə Babayan \"xarici işlər naziri\" təyin edilib. Bundan başqa, “Artsax Mühafizəkarlar Partiyası”nı qurub və hazırda ona rəhbərlik edib. 17 yanvar 2023-cü ildə isə Babayan qondarma \"Artsax respublikası\" \"prezidenti\"nin müşaviri təyin edilib.\nAzərbaycan hökumətinin sentyabrın 19 və 20-də sürətli antiterror tədbirlərindən və qondarma rejimin özünü buraxması haqqında \"fərman\" imzalamasından sonra Babayan Azərbaycanın nəzarətində olan Şuşaya getdiyini və Azərbaycan hakimiyyətinə təslim olduğunu elan edib.\nMusavat.com",
        "views": "11783",
        "date": "28.09.2023 11:20",
        "link": "https://musavat.com/news/azerbaycana-konullu-teslim-olan-babayan-kimdir-qara-dosye_1009512.html"
    },
    {
        "title": "Ailə başçısı cəbhədə sağ qalan, 5 üzvü evdə şəhid olan ailə...- Foto",
        "category": "Gündəm",
        "content": "Ötən gün Vətən müharibəsinin ilk günü bir ailənin 5 üzvünün Ermənistan silahlı birləşmələrinin qurbanı olmasından 3 il ötüb.\n“Qafqazinfo” xəbər verir ki, dinc Azərbaycan əhalisini hədəfə alan erməni silahlılar 2020-ci ilin sentyabrın 27-si toplarla Naftalan şəhəri Qaşaltı kəndini atəşə tutublar. Nəticədə həmin kəndin sakinləri Qurbanov Elbrus (baba), həyat yoldaşı Qurbanova Şəfayət (nənə), gəlini Əmirova Afaq (Şəhriyarın anası) və nəvələri 14 yaşlı Qurbanova Fidan və 13 yaşlı Qurbanov Şəhriyar həlak olublar.\nAilənin başçısı isə hərbçi olduğu üçün həmin an cəbhədə döyüşlərdə iştirak etdiyinə görə sağ qalıb.\nQeyd edək ki, Vətən müharibəsində 94 dinc şəxs erməni təcavüzü nəticəsində şəhid olub.\n   ",
        "views": "867",
        "date": "28.09.2023 11:14",
        "link": "https://musavat.com/news/aile-bascisi-cebhede-sag-qalan-5-uzvu-evde-sehid-olan-aile-foto_1009497.html"
    },
    {
        "title": "Baqdasaryandan SENSASİON ETİRAF: Bizə yalan danışdılar, Azərbaycan hərbçiləri...",
        "category": "Qarabağ xəbərləri",
        "content": "“Yalanın əvəzi həmişə acı olur. Köçəryan, Saakyan, Arutyunyan, Vardanyan və bütün bu cinayətkarlar 35 il yalan danışdılar. Çıxışları ilə Azərbaycanı ələ salıb, gənclərə yalandan inandırdılar ki, guya biz Qarabağ erməniləri soyuqqanlıyıq, bizdən yaxşısı yoxdur”.\nMusavat.com xəbər verir ki, bu sözləri erməni bloger Roman Baqdasaryan deyib.\nO bildirib ki, Azərbaycan Prezidenti İlham Əliyev hərbçilərin yüksək səviyyədə təhsil almasını təmin etdiyi halda, Qarabağ klanı pulu şouya və yalan təbliğata yatırıb:\n“Erməni siyasətçilər 35 ildir gənclərin psixikasını şikəst ediblər. Bir çox oğlanı narkomana çevirdilər. Araik onlara insanlara çərçivəyə salıb həbsxanaya atmağı öyrədirdi. Bütün bu mafia 35 ildir ki, cinayətə cəlb olunanların sayını artırır və bu zaman Əliyev təhsilə milyonlar xərcləyir, hərbçiləri dünyanın ən yaxşı institutlarına oxumağa göndərirdi. Azərbaycan təhsilə pul yatırıb, Qarabağ klanı isə pulu şouya və yalan təbliğata yatırıb”.\nMusavat.com",
        "views": "2985",
        "date": "28.09.2023 11:03",
        "link": "https://musavat.com/news/baqdasaryandan-sensasion-etiraf-bize-yalan-danisdilar-azerbaycan-herbcileri_1009511.html"
    },
    {
        "title": "Arvadını qətlə yetirib özünü güllələdi",
        "category": "Kriminal",
        "content": "Yevlax rayonunda kişi həyat yoldaşını bıçaqlayaraq qətlə yetirib.\n“Qafqazinfo” xəbər verir ki, hadisə rayonun Tanrıqullar kəndində qeydə alınıb. Belə ki, Kəlbəcər rayon sakini olan Mehman adlı şəxs həyat yoldaşı, 1963-cü il təvəllüdlü Zinyət Əyyüb qızı Zamanovanı ürək nahiyəsindən bıçaqlayaraq öldürüb. O, daha sonra odlu silahla özünə atəş açaraq intihara cəhd edib.\nMehman Zamanov ağır vəziyyətdə xəstəxanaya aparılıb.\nHadisənin hansı səbəbdən baş verməsi hələlik məlum deyil. Faktla bağlı araşdırma aparılır.",
        "views": "728",
        "date": "28.09.2023 11:02",
        "link": "https://musavat.com/news/arvadini-qetle-yetirib-ozunu-gulleledi_1009496.html"
    },
    {
        "title": "TƏCİLİ! DTX Vardanyanı Bakıya belə gətirdi - ANBAAN VİDEO",
        "category": "Ölkə",
        "content": "Azərbaycan Respublikasının Rusiya sülhməramlı kontingentinin müvəqqəti yerləşdiyi ərazilərində fəaliyyət göstərmiş qanunsuz erməni silahlı birləşmələri tərəfindən ötən müddət ərzində törədilmiş çoxsaylı terrorçuluq cinayətlərinin araşdırılması ilə bağlı Dövlət Təhlükəsizliyi Xidmətində ibtidai istintaq aparılır.\nMusavat.com xəbər verir ki, bu barədə Dövlət Təhlükəsizliyi Xidməti məlumat yayıb.\nMəlumata görə, toplanılmış sübutlarla, hazırda Ermənistan Respublikasının vətəndaşı olan 1968-ci il təvəllüdlü Vardanyan Ruben Karlenoviçin Azərbaycan Respublikası Cinayət Məcəlləsinin 214-1 (terrorçuluğu maliyyələşdirmə), 279.3 (qanunvericiliklə nəzərdə tutulmayan silahlı birləşmələrin və ya qrupların yaradılmasında və fəaliyyətində iştirak etmə) və 318.1-ci (Azərbaycan Respublikasının dövlət sərhədini qanunsuz olaraq keçmə) maddələri ilə nəzərdə tutulan cinayət əməllərini törətməsinə əsaslı şübhələr müəyyən edilmişdir. Ona qarşı irəli sürülən ittihama əsasən, müəyyənləşdirilmişdir ki, Ruben Vardanyan xarici ölkə vətəndaşı olduğu halda terror-təxribat əməlləri törətmək məqsədilə 2022-ci ilin sentyabr ayında Azərbaycan Respublikasının dövlət sərhədini nəzarət-buraxılış məntəqələrindən kənar, qanunsuz keçərək, Azərbaycan Respublikasının Qarabağ iqtisadi rayonunda Rusiya sülhməramlılarının müvəqqəti yerləşdiyi əraziyə daxil olmuş, həmin ərazidə Azərbaycan Respublikasının qanunvericiliyi ilə nəzərdə tutulmayan silahlı birləşmələrin formalaşdırılması və fəaliyyətinin təşkilində, habelə idarələrə, təşkilatlara və ayrı-ayrı şəxslərə insanların həlak olmasına və digər ağır nəticələrə səbəb olan basqınlar etmiş sözügedən qanunsuz hərbi birliklərin silah, döyüş sursatı, partlayıcı maddələr, hərbi texnika və əsgəri ləvazimatla təchiz edilməsində iştirak etmişdir. Bundan başqa o, pul vəsaitlərini həmin qanunsuz silahlı birləşmələrin terrorçuluq fəaliyyətinin təşkil olunmasına yönəltməklə terrorçuluğu maliyyələşdirmişdir. Törətdiyi qeyri-qanuni əməllərə görə Ruben Vardanyan 27 sentyabr 2023-cü il tarixində saxlanılaraq, ittiham elan edilməklə təqsirləndirilən şəxs qismində cinayət məsuliyyətinə cəlb olunmuş, barəsində məhkəmənin qərarı ilə həbs qətimkan tədbiri seçilmişdir. Hazırda cinayət işi üzrə istintaq-əməliyyat tədbirləri davam etdirilir.",
        "views": "3366",
        "date": "28.09.2023 11:01",
        "link": "https://musavat.com/news/tecili-dtx-vardanyani-bakiya-bele-getirdi-anbaan-video_1009510.html"
    },
    {
        "title": "Qarabağ ermənilərindən ŞOK ÇAĞIRIŞ: Özünüzü güllələyin",
        "category": "Qarabağ xəbərləri",
        "content": "Xəbər verdiyimiz kimi, qondarma \"Artsax\" Respublikasının \"prezidenti\" Samvel Şahramanyan yaranmış vəziyyətdən irəli gələn tədbirlər haqqında fərman imzalayıb. Fərmana əsasən, Azərbaycan dövlətinin 19 sentyabr 2023-cü il tarixində keçirdiyi antiterror tədbirlərindən sonra qondarma rejim mövcudluğunu dayandırmaq qərarına gəlib.\nMusavat.com xəbər verir ki, bu barədə məlumatı erməni teleqram kanalları yayıb.\nFərmanın imzalanmasından sonra Qarabağın erməni əsilli sakinləri qondarma rejimin ləğvində iştirak edənlərə çağırış edib.\nÇağırışda bildirilir ki, \"Artsax Respublikası\"nın ləğvində iştirak edənlərin hamısı özünü güllələməlidir:\n\"Levon Ter-Petrosyan, Robert Köçəryan, Serj Sarkisyan, Nikol Paşinyan, Arkadi Qukasyan, Bako Saakyan, Arayik Arutyunyan, Samvel Şahramanyan və \"Artsax Respublikası\"nın ləğvində iştirak edənlərin hamısı bu gün özünüzü güllələləsin\".\nMusavat.com ",
        "views": "2130",
        "date": "28.09.2023 10:55",
        "link": "https://musavat.com/news/qarabag-ermenilerinden-sok-cagiris-ozunuzu-gulleleyin_1009508.html"
    },
    {
        "title": "Paşinyandan sensasion tapşırıq:Qarabağ, Rusiya, Zəngəzur... - ŞOK DETALLAR",
        "category": "Son xəbər",
        "content": "Sentyabrın 27-də Ermənistanın baş naziri Nikol Paşinyanın “Vətəndaş müqavıləsi” fraksiyasının deputatları ilə 3 saatdan çox davam edən qapalı görüşü keçirilib.\n“Ölkə.Az” xəbər verir ki, qapalı görüşdə müzakirə edilən əsas məsələlər barədə bəzi məlumatlar erməni mediasına sızıb.\nQapalı toplantıda Qarabağdakı son hadisələrdən danışan Nikol Paşinyan komandasına tapşırıq verib ki, Qarabağdan çıxan ermənilərin  Ermənistanın müxtəlif bölgələrində dövlət idarələrinə mümkün qədər tez və rahat şəkildə köçürülməsini, həm də onların işlə təmin olunması təşkil edilsin. O, Qarabağdan çıxan ermənilərin maksimum dərəcədə İrəvanda yerləşdirilməsinə imkan verməməsi barədə göstəriş verib.\nO eyni zamanda deyib ki, rusların öz fəaliyyətlərini Qarabağda davam etdirmək üçün müəyyən sayda erməninin Qarabağda saxlamağa çalışacaq. \n“Bu, artıq Ermənistanın yox, Rusiyanın Azərbaycanla olan problemidir və özləri bu problemləri həll etsin”, - Paşinyan qeyd edib.\nQapalı toplantıda 5 oktyabrda Azərbaycan Prezidenti İlham Əliyevlə  İspaniyanın Qranada şəhərində baş tutacaq Avropa İttifaqı sammiti çərçivəsində Aİ Şurasının sədri Şarl Mişel, Fransa prezidenti Emmanuel Makron və Almaniya kansleri Olaf Şoltsun birgə iştirakı ilə keçiriləcək görüşü də ciddi müzakirə edilib. \nPaşinyan komanda yoldaşlarına çoxdan gözlənilən sülh müqaviləsinin imzalamağa indi daha çox yaxınlaşdıqlarını dilə gətirib. O deyib ki, oktyabrın 5-də keçiriləcək iclasda sülh sənədin imzalanmasının əsasları qoyulmalıdır. “Bununla bağlı Qranadada bəyanat qəbul ediləcək. Bəyanatda sülh sazişinin əsas bəndləri hesab edilən delimitasiya, demarkasiya, bir-birinin ərazi bütövlüyünün tanınması və sair olacaq”, - o vurğulayıb.\nNikol Paşinyan iclasda az qala açıq mətnlə bəyan etsin ki, Ermənistan Rusiyanı regiondan sıxışdırıb çıxarır və prosesin faktiki başlanması da oktyabrın 5-də keçiriləcək görüşlə elan olunacaq. \nPaşinyan onu da bildirib ki, Qarabağın itirilməsindən sonra 10 noyabr 2020-ci il  bəyanatı da qüvvədən düşür və bununla da Rusiya tərəfinin roluna son qoyulur. \nErməni mediasının yazdığına görə, Qranada görüşündə  10 noyabr 2020-ci il tarixli bəyanatın 9-cu bəndinin ləğvi  gündəmin əsasını təşkil edəcək. 9-cu bənd bölgədə kommunikasıyalırın açılmasını nəzərdə tutur: “Bölgədəki bütün iqtisadi və nəqliyyat əlaqələri bərpa edilir. Ermənistan Respublikası vətəndaşların, nəqliyyat vasitələrinin və yüklərin hər iki istiqamətdə maneəsiz hərəkətinin təşkili məqsədilə Azərbaycan Respublikasının qərb rayonları və Naxçıvan Muxtar Respublikası arasında nəqliyyat əlaqəsinin təhlükəsizliyinə zəmanət verir. Nəqliyyat əlaqəsi üzrə nəzarəti Rusiyanın Federal Təhlükəsizlik Xidmətinin Sərhəd Xidmətinin orqanları həyata keçirir”.\n\nRusiyanı Ermənistandan sıxışdırmaq üçün siyasi xəttin qəbul edilməsinə baxmayaraq, Paşinyan komanda yoldaşlarını daha diqqətli və sakit olmağa, Rusiyaya qarşı birbaşa bəyanatlardan çəkinməyə çağırıb. O əlavə edib ki, bu da onların hökuməti üçün dönməz nəticələrə gətirib çıxara bilər. \n\nPaşinyan komanda yoldaşlarını hələlik KTMT-dən çıxma, Ermənistanın bəzi sərhədyanı rayonlarında Rusiya sülhməramlılarının, rus sərhədçilərinin gələcək taleyi ilə bağlı məsələlərdə ehtiyatlı davranmağı tövsiyə edib.\nO eyni zamanda  Roma Nizamnaməsinin də ratifikasiya olunmasının vacibliyini vurğulayıb.\n\nPaşinyan  həmçinin Türkiyə prezidenti Rəcəb Tayyib  Ərdoğanın Zəngəzur dəhlizi ilə bağlı İrəvanın razılıq vermədiyi təqdirdə İrandan keçəcəyi ilə bağlı komanda yoldaşlarının sualını da cavablandırıb. \nPaşinyan komanda yoldaşlarını bu məsələdə səbrli və təmkinli olmağı tövsiyə edib.",
        "views": "2211",
        "date": "28.09.2023 10:52",
        "link": "https://musavat.com/news/pasinyandan-sensasion-tapsiriqqarabag-rusiya-zengezur-sok-detallar_1009509.html"
    },
    {
        "title": "Emin Əfəndiyə yeni vəzifə verildi",
        "category": "İdman",
        "content": "\"Neftçi\" PFK-yə yeni mətbuat katibi təyin olunub.\nMusavat.com qafqazinfo-ya istinadən xəbər verir ki, bundan sonra bu vəzifəni Emin Əfəndi icra edəcək.\nQeyd edək ki, müxtəlif illərdə futbol üzrə Azərbaycan Kubokunun finallarının açılış və bağlanış mərasimlərinə təşkilatçılıq edən E. Əfəndi 2014-cü ildə justfootball.com saytının və internet üzərində yayımlanan \"justfootball\" ilk futbol verilişinin layihə rəhbəri kimi çalışıb. 2022-ci ildə \"Radio Enerji\"də yayımlanan \"Səhərin şərhi\" verilişi ilə futbol üzrə ilk səhər radio şousunun layihə rəhbəri olub.\nXatırladaq ki, daha əvvəl bu vəzifəni Rüstəm Allahverdiyev tuturdu. O, sentyabrın 26-da kommersiya üzrə direktor təyin olunub.",
        "views": "835",
        "date": "28.09.2023 10:50",
        "link": "https://musavat.com/news/emin-efendiye-yeni-vezife-verildi_1009495.html"
    },
    {
        "title": "Nazirlər Kabinetinin əməkdaşı VƏFAT ETDİ",
        "category": "Hadisə",
        "content": "Nazirlər Kabinetinin əməkdaşı dünyasını dəyişib.\nNazirlər Kabineti Aparatının əməkdaşı Anar Nuriyev vəfat edib.//olke.az",
        "views": "1275",
        "date": "28.09.2023 10:44",
        "link": "https://musavat.com/news/nazirler-kabinetinin-emekdasi-vefat-etdi_1009507.html"
    },
    {
        "title": "SON DƏQİQƏ! Polis əməliyyat keçirdi - Saxlanılanlar var",
        "category": "Kriminal",
        "content": "Şəki Şəhər Rayon Polis Şöbəsinin əməkdaşları tərəfindən son günlərdə rayon ərazisində keçirilən əməliyyatlar nəticəsində narkotik vasitələrin və psixotrop maddələrin satışını həyata keçirən, eləcə də üzərində qanunsuz odlu silah-sursat gəzdirən ümumilikdə 16 nəfər saxlanılıb.\nDaxili İşlər Nazirliyinin Mətbuat Xidmətinin Şəki regional qrupundan verilən məlumata görə, keçirilən tədbir zamanı üzərində avtomat silahı gəzdirməkdə şübhəli bilinən Şəki şəhər sakini, əvvəllər də məhkum olunmuş Cavidan Musayev saxlanılıb.\nŞəxsi axtarış zamanı ondan bir ədəd “Kalaşnikov” markalı avtomat, həmin silaha məxsus daraq və 29 ədəd patron aşkar edilərək götürülüb. Saxlanılan şəxs ifadəsində silahı bir neçə il əvvəl tapdığını və müxtəlif yerlərdə gizlədərək sonra üzərində gəzdirdiyini bildirib.\nEkspertizanın da rəyinə əsasən, C.Musayevdən götürülən silah-sursatın atəşə tam yararlı olduğu müəyyən edilib.\nŞöbə əməkdaşları tərəfindən keçirilən digər əməliyyat tədbirləri nəticəsində iranlı narkotacir “Mövsüm” adlı şəxs tərəfindən kuryerliyə cəlb edilən Gəncə şəhər sakini Amil Tağıyev saxlanılıb. Sonuncu dəfə o, narkotik vasitəni 1 000 manat pul və bir miqdar narkotik vasitə qarşılığında əvvəlcədən ona göndərilən ünvana çatdırmağa razılaşsa da, ancaq polis əməkdaşları tərəfindən yaxalanıb.\nÜzərində daşıdığı bağlamaya baxış keçirilərkən müxtəlif növ narkotik vasitə və psixotrop maddə - tərkibi psixotrop maddələrlə zənginləşdirilən 4 kiloqram 420 qram qurudulmuş marixuana, 515 qram heroin, o cümlədən 54 qram metamfetamin aşkar edilərək götürülüb.\nPolis əməkdaşları tərəfindən Şəki rayonunda keçirilən növbəti əməliyyat tədbirləri zamanı narkotik vasitələrin dövriyyəsi və satışı ilə məşğul olan cinayətkar qrup yaxalanıb. Həmin şəxslərin əvvəllər məhkum olunmuş Alim Cabbarov, Elman Şirinov və Faiq Mustafayev olduqları müəyyən edilib. Onlardan ümumi çəkisi 4 kiloqram 450 qram olan müxtəlif narkotik vasitə və psixotrop maddələr aşkarlanaraq maddi sübut kimi götürülüb.\nKeçirilən digər silsilə əməliyyat tədbirləri nəticəsində narkotik vasitələrin və psixotrop maddələrin satışı, qanunsuz dövriyyəsi, eləcə də kultivasiyası ilə məşğul olan daha 11 nəfər saxlanılıb. Saxlanılan şəxslərdən ümumilikdə 15 kiloqrama yaxın müxtəlif növ güclü təsiredici narkotik vasitələr və yaş halda çəkisi 75 kiloqramdan artıq 360 ədəd narkotik tərkibli bitkilər aşkar edilərək dövriyyədən çıxarılıb.\nFaktlarla bağlı cinayət işləri başlanılıb, istintaq-əməliyyat tədbirləri davam etdirilir.\n             ",
        "views": "945",
        "date": "28.09.2023 10:39",
        "link": "https://musavat.com/news/son-deqiqe-polis-emeliyyat-kecirdi-saxlanilanlar-var_1009494.html"
    },
    {
        "title": "Rusiyanın Ukraynadakı müharibədə itkiləri - Yenilənmiş SİYAHI",
        "category": "Dünya",
        "content": "Rusiya Silahlı Qüvvələrinin indiyədək Ukraynada itirdiyi canlı qüvvə və hərbi texnikasının sayı açıqlanıb.\nBAKU.WS-in məlumatına görə, bu barədə Ukrayna Silahlı Qüvvələrinin Baş Qərargahından bildirilib.\nDöyüşlər nəticəsində Rusiyanın 277 320 hərbçisi zərərsizləşdirilib.\nBildirilib ki, Rusiyanın digər döyüş itkiləri 4 679 tank, 8 962 zirehli maşın, 6 375 artilleriya sistemi, 793 reaktiv yaylım atəşi sistemi, 535 hava hücumundan müdafiə sistemi, 315 təyyarə, 316 helikopter, 4 957 PUA, 1 529 qanadlı raket, 20 gəmi/qayıq, 8 815 avtomobil texnikası və avtosistern, 927 xüsusi texnikadan ibarətdir.",
        "views": "629",
        "date": "28.09.2023 10:28",
        "link": "https://musavat.com/news/rusiyanin-ukraynadaki-muharibede-itkileri-yenilenmis-siyahi_1009493.html"
    },
    {
        "title": "Qondarma rejim özünü buraxdı - Şahramanyan \"FƏRMAN\" imzaladı - OYUNUN SONU",
        "category": "Qarabağ xəbərləri",
        "content": "Qondarma \"Artsax\" Respublikasının \"prezidenti\" Samvel Şahramanyan yaranmış vəziyyətdən irəli gələn tədbirlər haqqında fərman imzalayıb.\nMusavat.com xəbər verir ki, bu barədə məlumatı erməni teleqram kanalları yayıb.\nBildirilir ki, Azərbaycan dövlətinin 19 sentyabr 2023-cü il tarixində keçirdiyi antiterror tədbirlərindən sonra qondarma rejim mövcudluğunu dayandırmaq qərarına gəlib.\nMəlumatda qeyd olunub ki, Fərmana əsasən, mövcud ağır hərbi-siyasi vəziyyətlə əlaqədar olaraq, Rusiya sülhməramlı qüvvələri komandanlığının vasitəçiliyi ilə əldə edilmiş razılaşmanı nəzərə alaraq, \"Artsax\" xalqının fiziki təhlükəsizliyinin və həyati maraqlarının təmin edilməsi prioritetinə əsaslanaraq, Azərbaycan Respublikasının nümayəndələri ilə razılaşdırılıb ki, \"Dağlıq Qarabağ\" sakinlərinin, o cümlədən silahı yerə qoymuş hərbi qulluqçuların öz nəqliyyat vasitələri ilə Laçın dəhlizi ilə sərbəst, könüllü və maneəsiz gediş-gəlişi Azərbaycan Respublikasının Qanununun 93-cü maddəsini rəhbər tutmaqla təmin edilir.\n\"Dağlıq Qarabağ\"ın konstitusiyasına əsasən qərara alınır:\n1. 2024-cü il yanvarın 1-dək idarə tabeliyində olan bütün dövlət qurumları və təşkilatları ləğv edilsin və \"Dağlıq Qarabağ\" (\"Artsax\") Respublikası öz fəaliyyətini dayandırsın.\n2. \"Dağlıq Qarabağ\"ın əhalisi, o cümlədən \"respublika\"dan kənarda yerləşənlər bu Fərman qüvvəyə mindikdən sonra müstəqil və fərdi qərar qəbul etmək məqsədi ilə Azərbaycan Respublikasının təqdim etdiyi reinteqrasiya şərtləri ilə tanış olsunlar. \nBu Fərman dərc edildikdən dərhal sonra qüvvəyə minir.\nMusavat.com olaraq qeyd edək ki, hələ ki Azərbaycan dövləti tərəfindən bu məlumata rəsmi münasibət bildirilməyib.\nMusavat.com",
        "views": "5205",
        "date": "28.09.2023 10:21",
        "link": "https://musavat.com/news/qondarma-rejim-ozunu-buraxdi-sahramanyan-ferman-imzaladi-oyunun-sonu_1009503.html"
    },
    {
        "title": "Xankəndiyə 32 ton benzin göndərildi - RƏSMİ",
        "category": "Son xəbər",
        "content": "Azərbaycan Respublikasının Qarabağ bölgəsində sosial, humanitar, iqtisadi və infrastruktur məsələlərinin həlli və orada yaşayan erməni sakinlərinin ehtiyaclarının təmin olunması üçün təxirəsalınmaz tədbirlər davam etdirilir.\nSentyabrın 27-də bağçaların, təcili tibbi yardım və yanğın¬söndürmə xidmətlərinin yanacaq-sürtkü materialları ilə təmin edilməsi məqsədilə Ağ¬dam-Əsgəran-Xankəndi yolu vasitəsilə 32 ton benzin dolu növbəti avtomobil yola salınıb.",
        "views": "366",
        "date": "28.09.2023 10:15",
        "link": "https://musavat.com/news/xankendiye-32-ton-benzin-gonderildi-resmi_1009502.html"
    },
    {
        "title": "Türkiyədə polis sevgilisi tərəfindən öldürülən Jalə Bağırova kimdir? – FOTO",
        "category": "Kriminal",
        "content": "Türkiyənin Samsun şəhərində Azərbaycan əsilli 39 yaşlı Jalə Bağırova polis əməkdaşı C.G. ilə birlikdə olduğu evdə ölü tapılıb.\nMedianews.az xəbər verir ki, Jalə Bağırova bağ evində sinəsindən vurulmuş halda tapılıb.\nTəcili yardım qrupları azərbaycanlı qadının hadisə yerində öldüyünü müəyyən edib. Polis əməkdaşı C.G. O, Atakum İlçe Jandarma Komandanlığı tərəfindən saxlanılıb. Jalə Bağırovanın ölümündə şübhəli bilinən C.G. onun intihar etdiyini iddia edib.\nÖzünü vurduğu iddia edilən qadının ölümü ilə bağlı saxlanılan polis məmuru C.G. həbs edilib. Məlumata görə, həbs edilən polis məmuru C.G. Jalə Bağırova ilə sevgili olub.",
        "views": "1633",
        "date": "28.09.2023 10:07",
        "link": "https://musavat.com/news/turkiyede-polis-sevgilisi-terefinden-oldurulen-jale-bagirova-kimdir-foto_1009492.html"
    },
    {
        "title": "TƏCİLİ! David Babayan könüllü olaraq Azərbaycana TƏSLİM OLDU\nFOTO",
        "category": "Son xəbər",
        "content": "Qondarma \"Artsax\" \"prezidenti\"nin müşaviri David Babayan könüllü olaraq Azərbaycan dövlətinə təslim olub.\nMusavat.com xəbər verir ki, o bu barədə öz \"Facebook\" hesabında açıqlama yayıb.\nBabayan bildirib ki, artıq Xankəndidən Şuşaya gəlib:\n\n\"Hamınız bilirsiniz ki, mən Azərbaycanın qara siyahısına düşmüşəm və Azərbaycan tərəfi müvafiq araşdırma aparılması üçün mənim Bakıya gəlməyimi tələb edib. Bu gün \"Stepanakert\"dən Şuşaya getmək qərarına gəldim. Bu qərar, təbii ki, ilk növbədə yaxınlarıma böyük ağrı, narahatlıq və stress yaşadacaq, amma əminəm ki, onlar məni başa düşəcəklər. Mənim peyda olmamağım, daha da pisi, qaçmağım səbirli xalqımıza, bir çox insanlara ciddi ziyan vuracaq və mən vicdanlı bir insan, zəhmətkeş, vətənpərvər və xristian olaraq buna yol verə bilmərəm”.\nMusavat.com olaraq qeyd edək ki, hələ ki Azərbaycan dövləti tərəfindən bu məlumata rəsmi münasibət bildirilməyib.\nMusavat.com",
        "views": "4728",
        "date": "28.09.2023 10:06",
        "link": "https://musavat.com/news/tecili-david-babayan-konullu-olaraq-azerbaycana-teslim-oldu_1009500.html"
    },
    {
        "title": "SOCAR \"Azəriqaz\" İB rəhbərliyinin növbəti canlı yayımı planlaşdırılır",
        "category": "Ölkə",
        "content": "Sentyabr ayının 28-də saat 15:00-da \"Facebook\" və \"Instagram\" sosial şəbəkələri üzərindən “Azəriqaz” İB rəhbərliyinin növbəti canlı yayımı planlaşdırılır.\nSiz qaz təsərrüfatına dair istənilən sualla canlı yayımda müraciətlərinizi edə bilərsiniz.",
        "views": "106",
        "date": "28.09.2023 10:02",
        "link": "https://musavat.com/news/socar-azeriqaz-ib-rehberliyinin-novbeti-canli-yayimi-planlasdirilir_1009499.html"
    },
    {
        "title": "SON DƏQİQƏ! Azərbaycan polisi Xankəndiyə daxil oldu - VİDEO",
        "category": "Qarabağ xəbərləri",
        "content": "Azərbaycan polisi Xankəndiyə daxil olub.\nMusavat.com xəbər verir ki, bu barədə görüntülər Qarabağın erməni sakinləri tərəfindən çəkilərək sosial şəbəkələrdə paylaşılıb.\nSözügedən görüntüləri təqdim edirik:\n ",
        "views": "5003",
        "date": "28.09.2023 10:02",
        "link": "https://musavat.com/news/son-deqiqe-azerbaycan-polisi-xankendiye-daxil-oldu-video_1009498.html"
    },
    {
        "title": "Təhsil Şöbəsinin müdiri işdən çıxarıldı",
        "category": "Son xəbər",
        "content": "Şahbuz Rayon Təhsil Şöbəsinin müdiri vəzifəsindən azad edilib.\nMusavat.com xəbər verir ki, bununla bağlı Naxçıvan Muxtar Respublikası təhsil nazirinin müavini, nazirin səlahiyyətlərini icra edən Ovni Muradov əmr imzalayıb.\nƏmrə əsasən, Araz Məmmədov Şahbuz Rayon Təhsil Şöbəsinin müdiri vəzifəsindən çıxarılıb.",
        "views": "905",
        "date": "28.09.2023 09:55",
        "link": "https://musavat.com/news/tehsil-sobesinin-mudiri-isden-cixarildi_1009491.html"
    },
    {
        "title": "Komaya düşən Qənirə Paşayeva necədir? - Yeni açıqlama",
        "category": "Siyasət",
        "content": "Millət vəkili Qənirə Paşayevanın müalicəsi davam etdirilir.\nMusavat.com xəbər verir ki, bu barədə Trend-ə millət vəkilinin yaxınları deyib.\nQeyd edilib ki, Q.Paşayevanın vəziyyəti orta stabil olaraq qalır.\nQeyd edək ki, millət vəkili Qənirə Paşayeva bazar günü komaya düşüb. Q.Paşayeva Mərkəzi Klinik Xəstəxanaya yerləşdirilib. Hazırda orada müalicəsi davam etdirilir. Deputatın dərmandan komaya düşdüyü bildirilir.",
        "views": "10708",
        "date": "28.09.2023 09:43",
        "link": "https://musavat.com/news/komaya-dusen-qenire-pasayeva-necedir-yeni-aciqlama_1009489.html"
    },
    {
        "title": "ABŞ Moldova və Ermənistanda Rusiyaya qarşı yeni cəbhələr açır - İDDİA",
        "category": "Dünya",
        "content": "Qətərdə çıxan “əl-Vatan” qəzeti yazıb ki, Ukrayna üzərinə düşən vəzifənin öhdəsindən gəlmir, ona görə də ABŞ Rusiyaya qarşı mübarizədə yeni cəbhələr açmağa çalışır.\nMusavat.com xarici mediaya istinadla xəbər verir ki, sözügedən qəzet Amerika administrasiyasının Ukraynada məyusedici reallıqla üzləşdiyini, buna görə də Rusiyaya qarşı Moldova və Cənubi Qafqazda yeni cəbhələr açmağa məcbur olduğunu yazıb.\nNəşrin yazdığına görə, Vaşinqton Rusiyaya qarşı belə uğurlu müqavimət gözləmirdi və buna görə də onun ətrafında daha çox münaqişə nöqtələri yaratmağa qərar verib. ABŞ-ın məqsədi Rusiyanın potensialını tükəndirməkdir.\n“Əl-Vatan vurğulayır ki, Qərb səhvən Ukraynaya arxalanıb, bu ölkənin ordusu Qərbdən yaxşı silah təchizatı alsa da, əhəmiyyətli disbalansa görə Rusiya qoşunlarına üstün gələ bilmir.\nBundan əvvəl hərbi analitik Aleksey Leonkov qeyd edib ki, Ukrayna ordusunun hücum şövqü səfərbərlik imkanlarının tükənməsi, hərbi yardımın azalması və Qərb tərəfindən səmərəsiz kimi tanınan əks-hücumun qeyri-kafi nəticələri səbəbindən tədricən zəifləyir.\nOnu da qeyd edək ki, qarşı tərəfə yaxın olan nəşrlər də Rusiya ordusunun böyük itkilərə məruz qaldığından, əsgərlərin döyüş ovqatının zəifliyindən, səfərbərlik potensialının tükəndiyindən yazırlar. Müharibə isə 1 il 8 aydır eyni şiddətlə davam edir.\nP.S. İnformasiyada bəhs olunan “Cənubi Qafqaz” ölkəsi adı altında Ermənistan nəzərdə tutulur. Son bir ayda Rusiya və Ermənistanın arasındakı vəziyyət 1920-21-ci ildəki hərbi qarşıdurmanı xatrıladır.\nMusavat.com",
        "views": "452",
        "date": "28.09.2023 09:35",
        "link": "https://musavat.com/news/abs-moldova-ve-ermenistanda-rusiyaya-qarsi-yeni-cebheler-acir-iddia_1009488.html"
    },
    {
        "title": "Erməni əslilli müğənni oğlunu gəlinindən qaçırdı",
        "category": "Son xəbər",
        "content": "77 yaşlı erməni əsilli müğənni Şer oğlu Elaycanı oteldən qaçırmaqda ittiham olunur.\nOLAY yazır ki, müğənni bunun üçün dörd agentlə razılaşıb.\nHəmin vaxt Elayca keçmiş həyat yoldaşı Mariangela ilə toylarının ildönümündə barışmağa çalışıb.\nŞerin gəlini keçmiş əri yoxa çıxandan 4 gün sonra sözügedən plandan xəbərdar olub və məhkəməyə müraciət edib.\n\"2022-ci il noyabrın 30-da, toyumuzun ildönümündə gecə dörd nəfər otel otağımıza basqın edərək Elaycanı çölə çıxardılar. Həmin şəxslərdən biri mənə onları Elaycanın anasının göndərdiyini bildirdi\" - deyə Şerin keçmiş gəlini vurğulayıb.\nOğurlandıqdan sonra Şerin oğlu Los-Ancelesdəki bir otelə yerləşob. Otel işçiləri onun narkotik asılılığı səbəbindən qeyri-adi davranışı ilə bağlı mütəmadi olaraq şikayətləniblər. Nəticədə Elayca reabilitasiya klinikasına köçürülüb.\n“Demək olar ki, hər gün otelin qarşısında görünürdü. Səkidə oturub siqaret çəkirdi. Siqaretlə çölə çıxırdı, çəkib qurtaranda huşunu itirirdi. O, evsiz bir avaraya oxşayırdı” - deyə otel işçiləri qeyd ediblər.",
        "views": "952",
        "date": "28.09.2023 09:30",
        "link": "https://musavat.com/news/ermeni-eslilli-mugenni-oglunu-gelininden-qacirdi_1009490.html"
    },
    {
        "title": "\"Araik Qarabağdan qaça bilsə, burada həbs ediləcək\" - Verdyan",
        "category": "Son xəbər",
        "content": "Samvel Babayan son vaxtlar Azərbaycanla birbaşa dialoqun zəruriliyindən çox danışırdı. Qarabağın sülh yolu ilə təslim edilməsi üçün də təşəbbüslər irəli sürüb. Ermənistanın İctimai Televiziyasına müsahibəsində o, Azərbaycan tərəfi ilə əlaqə saxladığını və onlarla hansısa yol xəritəsi üzərində razılaşdığını bildirib.\nBu sözləri Axar.az-a erməni bloger İşxan Verdyan Birinci Qarabağ müharibəsinin iştirakçısı, mülki azərbaycanlılara qarşı qəddarlığı ilə seçilmiş Samvel Babayanın Azərbaycandan həbs edilmədən çıxa bilməsinin səbəbləri haqda danışarkən deyib.\nO, Babayanın sonrakı taleyinə və İrəvanın onunla bağlı planlarına da toxunub:\n“Samvel Babayanın İrəvan tərəfindən Bakıya veriləcəyi ehtimalı sıfırdır. Çünki dünənki müsahibəsində o, Qarabağ klanı ilə bağlı bir çox ifşaedici məqamları açıb. Bu isə Nikol Paşinyana öz mövqeyini möhkəmləndirməyə və Ermənistan cəmiyyətində dəyərini yüksəltməyə böyük kömək etdi. Hətta Babayanın rəhbər vəzifəyə təyin olunması da mümkündür. Təəssüf ki, Ermənistanda Xocalı cəlladlarının yüksək vəzifələrə təyin edilməsi ənənəsi hələ də qorunub saxlanılır”.\nQarabağda qalan digər separatçı xuntanın nümayəndələrinin taleyinin qeyri-müəyyən qaldığını deyən bloger bildirib ki, əslində, onların qaçmağa yerləri də yoxdur:\n“Araik və digərləri ilə bağlı mənim heç bir məlumatım yoxdur, amma onların da gizli şəkildə Azərbaycanı tərk etmək imkanları var, istər sarğılı və “yaralı” şəkildə, istərsə də kartof kisəsi şəklində - fərqi yoxdur. Ümumi xaosda bəzi variantlar hələ də qalır. O da göz qabağındadır ki, Azərbaycan təhlükəsizlik qüvvələrinin Xankəndiyə daxil olması onlara yaxşı heç nə vəd etmir. Nə olursa-olsun, çox qısa müddətdə bununla bağlı xəbərləri öyrənəcəyik. Onu da əlavə edək ki, Samvel Babayan onları Ermənistan sərhədinə adlayan kimi həbs etdirəcək. Babayan artıq cinayətlə bağlı açıqlama verib. Buna görə də hələ ki, aydın deyil - qalanların qaçması üçün bir yer varmı?”",
        "views": "6668",
        "date": "28.09.2023 09:24",
        "link": "https://musavat.com/news/araik-qarabagdan-qaca-bilse-burada-hebs-edilecek-verdyan_1009487.html"
    },
    {
        "title": "Haqsız söyüşlərin topdan geri qaytarılması",
        "category": "Yazarlar",
        "content": "  Bu bol xəbərli tarixi günlərdə qəfildən yadıma nə düşsə, yaxşıdır? 10 il öncə yazdıqlarımız və buna görə söyüldüyümüz.\nPis şeylər yazmırdıq. Yazırdıq ki, bu qədər höcətlik edən, sülhə gəlmək istəməyən ermənilər axırda pis günə qalacaq, peşman olacaqlar, dövranları dönəcək-filan.\nBelə yazıları Ermənistanın, Rusiyanın, başqa ölkələrin gündəmi ilə maraqlanan, erməni siyasilərin görüşlərini, danışıqlarını izləyən əməkdaşlarımız yazırdı. İşləri bundan ibarət idi. Bir sətri belə buraxmırdılar və prosesin sonrasını proqnozlaşdırmağa çalışırdılar. Günaşırı yuxusunda Şuşanı görən vardı – o qədər o fikirlər yatırdı ki...\nO yazıların başlığı adətən belə olurdu: “Rəsmi İrəvana daha bir təpki”; “Ermənistanın beynəlxalq dayaqları sarsılır”; “Rəsmi Bakı İrəvanı növbəti dəfə pis durumda qoydu”, “Sarkisyan sammitdə pis vəziyyətdə qaldı”, “Qondarma rejimin tanınması istisnadır” və sair və ilaxır.\nHər dəfə belə başlıqlı yazıdan sonra müxtəlif oxucular həmin yazının saytda dərc olunan variantının altındakı şərh bölümünə daxil olur, müəllifi və onu dərc edənləri söyürdülər.\nSöyüşlərə səbəb kimi əsasən bu iradı göstərirdilər: “Xalqın başının altına yastıq qoyursunuz”; “Boş-boş analizlər aparırsınız, ağılsız başınızdan xəyal uydurursunuz”; “Sizə deyiblər, belə yazılarla xalqı ovudun, döşənib yazırsınız”; “Bəsdir yalan yazdınız, xalq sizə inanmır”; “Nə vaxtacan xalqı aldadacaqsınız?”; “Yenə gopa basmısınız” və s.\n(Sonuncudakı “gop” ifadəsi sırf efvemizmdir, tərbiyəsiz oxucular “gop”un iyli-qoxulu variantını seçib yazırdılar).\nKimsə deyə bilər, hanı, burada söyüş yoxdur, sərt etiraz var. O söyüşlər ona görə yoxdur ki, biz onu dərhal çıxdığı ağıza, yazdığı əlin ovcuna qaytarmışıq. Həm də o təhqiramiz xitablar yazılası şeylər deyil.\nƏvvəlcə şübhələnirdik ki, başqa yazılara reaksiya verməyən, amma Qarabağ və Ermənistan mövzusunan altına qarğa-quzğun kimi tökülüşənlər ya ermənilərdir, ya da erməni təəssübü çəkənlə. Bu versiya qismən təsdiq olundu. Məlum oldu ki, bizi söyənlərin bir hissəsi xaricə yaşayan, ermənilərə və PKK-ya rəğbət bəsləyən, Türkiyəyə nifrət edən gədələrdir. Onların nazıyla bir müddət oynayandan sonra sayta girişlərini ban edərək, “banlatdıq” ki, vaxtımızı almasınlar.\nSonra aşkara çıxardıq ki, belə yazılara təpki göstərənlərin bir qismi də radikal müxalifətin fanatik üzvləridir, müasir dildə desək, trollardır, işləri-gücləri səhərdən axşama qədər saytlardakı məqalələrin altına hökuməti pisləyən, öz aləmlərində onun “ideoloji-təbliğat xəttini vuran”, öz liderlərini öyən şərhlər yazmaqdır.\nBelələri günü-gündən artırdı. Artıq hava haqqında məlumatların, məsələn, “Sabah Bakıda yağış yağacaq”, “Gələn həftənin ilk günü hava küləkli olacaq” kimi xəbərlərə də latayır dolu şərhlər yazırdılar (“Ölün, yerə girin, .... çatır, iqtidardan bir şey yazın”). Yaxşı ki, belə şərhlər az olurdu. Amma elə ki, Qarabağın taleyi ilə bağlı ümidverici material verirdik, Allah göstərməsin, iyrənc şərhlər Andaman sumanisi kimi saytın şərh bölümünü basırdı.\nDoğrusu, çatdıra bilmirdik. Əməkdaşlardan biri şərhlərdən söyüşləri təmizləyib buraxmaq işinə baxırdı və açığı, çox bezirdi. Bəzən elə olurdu ki, şərh qismində yazılan 7 sözün 5-i söyüş olurdu, onları təmizləyəndə yerində belə bir mətn qalırdı: “.... .... təhlilinizə ... ...., oldumu?”.\nBir gün bu problemin optimal həllini tapdıq, qərara aldıq ki, indən belə şərhlərə baxmayaq, buraxmayaq. Oxucu hansısa yazını oxuyub bəyənməyibsə və müəlliflə polemikaya girmək istəyirsə, qoy müəllifə zəng etsin. Bununla belə, hələ bir neçə il boyunca pis-pis şərhlərin yazılması davam etdi, amma biz onları ta oxumurduq, söyənlər söyüşlərini yalnız özləri oxuyurdular.\nBudur, biz nə yazmışdıqsa, hamısı oldu: o Şuşa, bu da Xankəndi... Ortaya çıxdı ki, xalqın başının altına yastıq qoymamışıq, onun gələcəyə, qələbəyə inamının ölməsinə imkan verməmişik.\nƏslində bu gün vaxtilə bizə “Qarabağı görəndə qulağınızın dibini görərsiniz” kimi şərh yazanlar ölüb-yerə girməlidirlər, amma hələ də özlərinə nəsə bir platforma tapıblar, mır-mır mırıldayırlar.\nDeyəsən, Qarabağın işğaldan azad edilməsi bəziləri üçün söyüşdən betər olub. Di gedin, yavanlıq eləyin, ....! Azərbaycan əsgəri o söyüşləri sizə topdan qaytardı. 30 il boyunca yava-yava danışan ermənlərə də həmçinin.\nYazını yekunlaşdıranda yadıma düşür ki, “ermənilər Azərbaycan torpağında əyilə-əyilə gəzir” dediyinə görə deputat Elman Nəsirov 2019-cu və 2020-ci ildə minimum 47 min dəfə söyülmüşdü, bəlkə hələ də söyülür. Amma erməni əsgərlər torpağımızda indi heç əyilə-əyilə də gəzə bilmirlər...\nSamir SARI",
        "views": "1313",
        "date": "28.09.2023 09:09",
        "link": "https://musavat.com/news/haqsiz-soyuslerin-topdan-geri-qaytarilmasi_1009486.html"
    },
    {
        "title": "Vardanyanın həbsi - üç sensasion versiya",
        "category": "Yazarlar",
        "content": "İlk yayımlanma zamanı: 00:00\n“Kremlin agenti” damğasını “təmizləmək” istəyib, çıxılmaz vəziyyətdə və ümidsiz olan Ermənistan cəmiyyəti gözünü “Azərbaycanda həbsdə olan lider”ə dikə bilər, nəhayət, intiqam sahibi dövlətdir!\nRuben Vardanyanın həbsinin Azərbaycan dövlətçiliyi və cəmiyyət üçün əhəmiyyəti haqda müzakirə açmağa zənnimcə, xüsusi ehtiyac yoxdur, yəqin bu barədə başqa yazılar olacaq. Onu cəzalandırmaq üçün dövlətin ixtiyarında qanunlar var və Vardanyan neçə aydır ki, onları tapdamaq, heçə saymaqla məşğul idi. O, Rusiya vətəndaşlığından imtina edərək Xankəndiyə yerləşəndən dövlətin əsəbi ilə oynayırdı, hətta istismar edirdi.\nQarabağdakı xunta rejiminin ikinci “şəxsi”- “dövlət naziri” olduqdan sonra onun açıqlamalarının az qala hər biri Azərbaycan qanunları ilə “statyadır”, onu çox uzun müddətə həbsə aparacaq cinayət əməlidir. Ona görə bu yerdə cəmiyyətin sevinmək də, hətta Vardanyana 20 illik həbs cəzası tələb etmək də doğal haqqıdır, amma unutmayın, intiqam sahibi dövlətdir! \nVardanyan əlbəttə ki, nə Araik Arutyunyan, nə də Samvel Şahramanyanla müqayisə ediləcək erməni separatçı lideri deyil. Onun həbsi haqda CNN-dən tutmuş Rusiyanın teleqaram kanallarınadək yazırlar və belə görünür ki, hələ çox yazacaqlar. O yazıları incələyəndə maraqlı mənzərə də yaranır, müəmmalı suallar da ortaya çıxır.\nƏsas sual da budur ki, “Forbes”in siyahısında yeganə erməni biznesmen olan Vardanyan məsələn, niyə əlaqələrindən, pulundan istifadə edərək, Qarabağı tərk edə bilməyib. O halda demək, Vardanyan özü bunu istəməyib və həbs ediləcəyini bilərək buna məqsədli (şüurlu) şəkildə gedib.\nOnun Qarabağı tək, hətta xarici görünüşündə heç bir dəyişiklik etmədən (məsələn, saqqalını, ya başını qırxdıra bilərdi) tərk etmək istəməsi bu versiyanı gücləndirir. Azərbaycanın “qara sıyahısı”nda olduğunu bilərək, onun “ya qismət” deyib, Laçın yoluna çıxması həqiqətən də ağlabatan görünmür. \nHəbsi barədə ilk məlumatı ictimailəşdirən arvadının Qarabağda olmadığı bəllidir. Amma Vardanyanın yanında məsələn, niyə heç olmasa bir cangüdənin və ya işçisinin, köməkçisinin olmaması da diqqət çəkir. Güman ki, bunu özü istəməyib. \nİkinci versiya da maraqlıdır. Vardanyan həbs olunmaqla üzərindəki “Kremlin agenti” damğasını “təmizləmək” istəyib. Mesaj budur ki, “əgər Kremlin agenti olsaydım, sülhməramlılar məni Qarabağdan ən mümkün və qeyri-mümkün üsullarla çıxarardılar”. Davamı da var. Rusiya teleqaram kanallarından biri yazır ki, Vardanyana bu ona görə lazım ola bilərdi ki, tərcümeyi-halına “Azərbaycanda həbsdə olub” faktı yazılsın. Çünki indi çıxılmaz vəziyyətdə və ümidsiz olan Ermənistan cəmiyyəti gözünü “Azərbaycanda həbsdə olan lider”ə dikə bilər. Rusiya vətəndaşlığından imtina etsə də, onun bu cür “şişirilməsi” Moskvanın əlinə də oynaya bilər, özünü alternativsiz hiss edən Paşinyana əlavə təhdid yarada bilər. Bu halda, Moskva işə qoşula və Azərbaycan hakimiyyətindən Vardanyanın azadlığı üçün hətta Putin səviyyəsində xahişdə buluna bilər. Bakı üçün o, Rusiyaya biabırçı şəkildə təslim olan “Azov” komandiri, Qarabağda qələbəni simvollaşdıran persona statusunda ola bilər, amma zamanı gələndə Vardanyanı “dəyişmək”də olar. \n“Vardanyan işinin” diqqətdə saxlanacağı da gözləniləndir. Onun dünyanın bəzi biznes dairələri ilə əlaqələri qalır. Erməni lobbisində də xüsusi “çəkisi” var. Siyasi və iqtisadi elitanın bir çox nümayəndələri ilə əlaqələri etiraf edək ki, onun həqiqətən də Azərbaycanda “diqqətdən kənarda qalmasına” imkan verməyəcək. \nErməni şərhçiləri isə iddia edirlər ki, Vardanyanın həbsinə səbəb erməni tərəfinin qəsdən “məlumat sızdırılması” olub. Onu guya düşmənçilik münasibəti olan Samvel Babayanın “ələ verdiyi” haqda Ermənistanda artıq açıq danışırlar və belə davam etsə, bəhanə edib onu da “xain kimi” həbsə basacaqlar. Başqa bir versiyaya görə, “sızma” Nikol Paşinyanın şəxsi göstərişi ilə Ermənistan Milli Təhlükəsizlik Xidməti tərəfindən təşkil edilə bilərdi. Çünki Vardanyanın həbsi ilə Paşinyan hakimiyyəti İrəvanda yeni müxalifət liderinin peyda olmasından qurtula bilər. \nDaha bir versiyanı sona saxladım. O, doğrusu mənə də maraqlı göründü. Vardanyan nə qədər ki, həbsdə olacaq ermənilərin və onları dəstəkləyənlərin qondarma “artsax” mövzusunda yazmağa həmişə bəhanələri olacaq...\n  Nazim SABİROĞLU,\nMusavat.com",
        "views": "5264",
        "date": "28.09.2023 09:03",
        "link": "https://musavat.com/news/vardanyanin-hebsi-uc-sensasion-versiya_1009410.html"
    },
    {
        "title": "Qarabağdan nə qədər erməni köçüb? - İrəvanın statistik fırıldağı",
        "category": "Gündəm",
        "content": "Ermənistan tərəfi Qarabağı tərk edən ermənilərin statistikasını açıqlayıb: 50243 nəfər;\n\nQarabağda bu qədər erməninin olmadığı, rəsmi İrəvanın rəqəmləri şişirtdiyi bəllidir. Bunu Rusiya sülhməramlılarının rəqəmləri, Azərbaycanın əlində olan statistika və separatçıların etirafları da isbat edir.\n\n- 44 günlük müharibədən sonra Rusiya sülhməramlıları erməniləri Qarabağa qaytarmağa başladı və son açıqladıqları statistika 52 min 700 nəfər idi. Bu rəqəmdən sonra statistika yenilənmədi;\n- Ermənistan və separatçılar 120 min erməninin olduğu iddiasından əl çəkməsə də, 2021-ci ilin iyun ayında Araik Arutyunyan Paşinyanla münasibətlərinə görə ona qarşı irəli sürülən ittihamlara “Ermənistanla əlaqələr qurmadan 35 min “vətəndaşın” sosial probleminin həllini necə təsəvvür edirsiniz?” cavabını vermiş, bununla da erməni əhalisinin real sayını etiraf etmişdi;\n- Rəsmi Bakı iki il öncə Qarabağda 25 min erməninin olduğunu açıqlamış, bu statistikanın Laçın yoluna vizual nəzarət nəticəsində əldə edildiyini bildirmişdi: o vaxt rusların nəzarətində olan yoldan gəlib-gedənlərin sayı hesablanırdı;\n\nBu statistika fonunda Ermənistanın açıqladığı rəqəmlər nəinki reallıqdan uzaqdır, hətta özlərini də təkzib edirlər. Çünki müharibədən sonra separatçılar Qarabağa 105 min erməninin qayıtdığını iddia edirdi, bu gün isə ərazidə 120 min erməninin olduğu iddiasından bəhs edirlər.\n\nİrəvanın rəqəmlərini sülhməramlıların açıqladığı və real statisatika ilə müqayisə etsək, qəribə mənzərə ortaya çıxır:\n\n- Sülhməramlıların son statistikasında 52700 erməni var idi: belə görünür, 50243 erməni köçüb, Qarabağda 2500-dən də az erməni qalıb;\n- Separatçıların etiraf etdiyi 35 min, Azərbaycanın hesabladığı 25 minlə müqayisə isə o deməkdir ki, Paşinyan hakimiyyəti Qarabağdan köçən hər ermənini iki nəfər kimi hesablayır;\n\nRəsmi İrəvanın rəqəmləri şişirtməkdə məqsədi bəllidir: bundan həm “erməni deportasiyası” kampaniyasında, həm də daxili siyasətdə istifadə edəcəklər, xüsusilə “Qarabağ ermənilərinə” sahib çıxdıqları görüntüsü yaradırlar;\nPublika.az",
        "views": "2178",
        "date": "28.09.2023 08:57",
        "link": "https://musavat.com/news/qarabagdan-ne-qeder-ermeni-kocub-irevanin-statistik-firildagi_1009485.html"
    },
    {
        "title": "Xankəndi əhalisinə ŞAD XƏBƏR - Tezliklə...",
        "category": "Ölkə",
        "content": "İlk yayın vaxtı 27 sentyabr, 19:55\nQaçqınların və Məcburi Köçkünlərin İşləri üzrə Dövlət Komitəsinin sədri Rövşən Rzayev otuz iki əvvəl Xankəndi şəhərindən məcburi köçkün düşmüş azərbaycanlıların bir qrupu ilə görüşüb.\nKomitədən Musavat.com-a bildirilib ki, görüşdə Azərbaycan Respublikasının Prezidenti, Müzəffər Ali Baş Komandan İlham Əliyevin qətiyyətli hərbi-siyasi və diplomatik səyləri nəticəsində üç il əvvəl 44 günlük Vətən müharibəsində Qarabağ və Şərqi Zəngəzur torpaqlarının Ermənistanın işğalından azad edildiyi, həmin ərazilərdə qalan erməni birləşmələrinin və qondarma qurumun isə bu il sentyabrın 19-20-də az müddətdə icra edilən antiterror tədbirləri sayəsində tamamilə ləğv olunduğu böyük razılıq və qürur hiss ilə xatırladılıb. Hazırda bölgədə Ermənistan silahlı qüvvələrinə və terrorçu dəstələrə məxsus silahların müsadirəsi prosesi aparılır, Azərbaycan vətəndaşlığını qəbul etmək istəməyən ermənilərin könüllü və təhlükəsiz şəkildə ölkəmizdən çıxmasına şərait yaradılır.\nYeni yaranmış situasiyada tezliklə Böyük Qayıdışın Xankəndinin məcburi köçkün olan azərbaycanlı əhalisini də əhatə edəcəyi diqqətə çatdırılıb. Qeyd olunub ki, məcburi köçkünlüklə üzləşən bütün həmvətənlərimiz kimi xankəndililər də daim dövlətimizin himayəsində olublar. Ulu Öndər Heydər Əliyevin müəyyənləşdirdiyi siyasi xəttə uyğun olaraq Prezident İlham Əliyev bu kateqoriyadan olan vətəndaşlarımıza daim böyük diqqət və qayğı göstərib. Məcburi köçkünlər Birinci vitse-prezident Mehriban xanım Əliyevanın həssas münasibətini hər zaman hiss edib, onun dəstək və köməyindən bəhrələniblər. Bu gün işğaldan azad edilmiş ərazilərin dirçəlişi, bərpası və yenidən qurulması, Böyük Qayıdış proqramı üzrə tədbirlərin sürətlə həyata keçirilməsi istiqamətində məqsədyönlü iş aparılır, məcburi köçkünlər mərhələli şəkildə doğma yurda dönürlər. Xankəndidən olan məcburi köçkünlərin də bu prosesə qoşulacağı gün uzaqda deyildir.\nDövlət Komitəsinin sədri məcburi köçkünlərin qayıdışa hazırlanması ilə bağlı həyata keçirilən tədbirlər, işğaldan azad edilmiş ərazilərdə yenidən salınmış və bərpa olunmuş yaşayış məntəqələrinə köçürülmənin gedişi və qaydaları haqqında görüş iştirakçılarını məlumatlandırıb, azərbaycanlı əhalinin Xankəndi şəhərinə qayıdışının təşkili ilə bağlı qarşıda duran vəzifələrdən danışıb, dövlətimizin başçısının bununla bağlı tapşırıqlarını onlara çatdırıb.\nGörüş iştirakçıları işğaldan azad edilmiş bütün ərazilərdə Azərbaycanın dövlət suverenleyinin bərpa edilməsinə görə dövlətimizin başçısına və rəşadətli Silahlı Qüvvələrimizin mənsublarına minnətdarlıq bildirib, xalqımızın haqq işi uğrunda canını qurban verən şəhidlərimizə Allahdan rəhmət, qazilərimizə şəfa diləyiblər.\nGörüşdə Xankəndidən olan məcburi köçkün icmalarının nümayəndələri, ziyalılar, ictimai fəallar, həmçinin Dövlət Komitəsi yanında İctimai Şuranın üzvləri iştirak edib, qayıdışa hazırlıq məsələlərinə dair rəy və təkliflərini səsləndiriblər.",
        "views": "24568",
        "date": "28.09.2023 08:40",
        "link": "https://musavat.com/news/xankendi-ehalisine-sad-xeber-tezlikle_1009368.html"
    },
    {
        "title": "Gərginləşən Moldova-Rusiya münasibətləri - Qərbin təlimatı, yoxsa...",
        "category": "Siyasət",
        "content": "Ukraynada müharibə başlayandan az sonra Rusiya-Moldova münasibətləri də gərginləşib. Hazırda bu gərginliyin pik nöqtəsinin yaşandığı müşahidə olunur. Həm Dnestryanı bölgədə, həm də Qaqauz Muxtariyyətində kifayət qədər mürəkkəb durum mövcuddur. Hətta muxtariyyətin ləğvi də müzakirə olunur.\nBelə rəylər var ki, Qərb Rusiya ilə növbəti dəfə Moldovada qarşı-qarşıya gəlir.\nHazırda bunun elementləri görünür. ABŞ-Moldova birgə hərbi təlimləri, Prezident Maya Sandunun intensivləşən anti-Rusiya açıqlamaları böyük mətləblərdən xəbər verir.\n8-24 sentyabr tarixlərində Texas ştatındakı hərbi poliqonda Moldova və ABŞ ordusunun xüsusi təyinatlı “Sage Eagle” bölmələrinin birgə təlimləri nəticəsində bölmələrin qarşılıqlı fəaliyyət səviyyəsi yüksəldilib.\nMoldova prezidenti Maya Sandu isə ölkəsində fəaliyyət göstərən TV8 telekanalında bəyanat verib ki, Avropa dəyərlərinin təbliği Rusiya ilə əməkdaşlıqdan tamamilə imtina etməyi tələb edir.\nMusavat.com xarici mediaya istinadla xəbər verir ki, Sanduya görə, insanların təkcə Avropa dəyərlərini dəstəklədiklərini söyləmələri lazımdır. O, siyasətçilərin bu Avropa dəyərlərinə uyğun yaşadıqlarını və işlədiklərini nümunə ilə nümayiş etdirmələrinin vacibliyini vurğulayıb.\nMoldova prezidenti qeyd edib ki, “Biz Avropanın, Moskvanın və hamının yanındayıq” deməklə kifayətlənmək olmaz.\nSandu əlavə edib ki, ölkə liderləri ya demokratiyaya inanır və bunu hər gün işdə nümayiş etdirirlər, ya da bu, “sadəcə, boş danışıqdır”.\nUkraynadan sonra Moldova-Rusiya toqquşması başlayırmı? Bunu Qərb təşkil edir, yoxsa Rusiya ənənəvi siyasətini həyata keçirir?\nQeyd edək ki, sabiq prezident İqor Dodon bir neçə gün öncə Sandunu Rusiya ilə münasibətləri qəsdən pisləşdirməkdə, Qərbin Moldovada arzuolunmaz planlarında yer almaqda ittiham etmişdi...\nFikrət Yusifov: \"Moskva əlinə düşən ilk fürsətdə bu \"səhv addımları\" Moldovaya bağışlamayacaq\"\nSabiq maliyyə naziri, iqtisadçı alim Fikrət Yusifov hesab edir ki, Rusiya ilk fürsətdə Moldovanı cəzalandıra bilər: “Əgər diqqət etsək, ABŞ başda olmaqla, Qərb bütün mümkün imkanlardan istifadə edib, keçmiş sovet respublikaları olmuş, indiki müstəqil dövlətləri Rusiyanın üzərinə qaldırır. Bu sırada ilk yerdə Pribaltika respublikaları dayanır. Onlar nəinki Sovetlər İttifaqından ayrılıb müstəqil dövlət oldular, az müddət sonra NATO üzvlüyünə daxil olub, Qərbin ən mühüm tərəfdaşına çevrildilər. Bunun ardınca Gürcüstanda Saakaşvilinin hakimiyyətə gəlməsi ilə bu ölkə Rusiyadan əsaslı şəkildə uzaqlaşdı. İndi Gürcüstanda rusiyameylli qüvvələr hakimiyyətdə olsalar da, bu ölkə Qərbə bağlılığını hər addımda nümayiş etdirir.\nBu gün Ermənistanın da birdən-birə 180 dərəcə dönüş edərək Rusiyadan üz çevirməsi ruslara əsl şok yaşadır. Onlar bunu qətiyyən gözləmirdilər. Bəlkə də düşünürdülər ki, Ermənistan bu gəmini olsa-olsa sonuncu tərk edə bilərlər. Lakin Ermənistan nə qədər sıxıntılar içində olsa da, Qərbi seçib Rusiyadan üz çevirdi.\nUkrayna haqqında danışmamaq da olar. Bu ölkənin mövqeyi, Rusiyadan qopub Qərbə inteqrasiya olmaq yolundakı əzimkar mübarizəsi ortadadır.\nMoldovaya gəlincə, Azərbaycanda Qarabağ münaqişə ocağı yaratmış rus imperiyası buna bənzər bir məkanı da Moldovada Prednistroviyada yaradıb və ora öz qoşunlarını yerləşdirib. Moldovanın indiki, çox cəsarətli prezidenti artıq neçə müddətdir ki, öz ölkəsinin bağlarının Rusiyadan qoparılması ilə bağlı sərt addımlar atır və Kremlin qıcığına səbəb olan bəyanatlar verir. Rusiya isə hələ ki Moldovanı bu cür davranışlara görə hədələməklə kifayətlənir. İndi Rusiya Ukrayna cəbhəsində ağır məğlubiyyətlə üzləşir. Belə bir vəziyyətdə onun bir başqa bölgədə yeni bir cəbhə açacağı heç inandırıcı görünmür. Ancaq Moskva əlinə düşən ilk fürsətdə bu “səhv addımları” Moldovaya bağışlamayacaq. İndi ümumi mənzərə belədir. Qərb Rusiyanı çökdürmək üçün bütün vasitələrdən istifadə edir və edəcək. O, Rusiyaya qarşı olan təzyiqləri bundan sonra da artırmaqda davam edəcək. Qərb bu yolu artıq çoxdan seçib və bu yolla irəliləməkdə davam edir və bunun üçün heç nəyi əsirgəmir\".\nBəhruz Məhərrəmov: \"Qərb dövlətləri bu prosesdə kifayət qədər aktivdir\"\nDeputat Bəhruz Məhərrəmov Azərbaycan istiqamətindən də çox vacib məqama toxundu: “Sirr deyil ki, Rusiya və Ukrayna arasında münaqişə əslində iki dövlət arasında müharibə yox, qütblər arasında ziddiyyətlərin kəskinləşməsidir. Ötən dövr ərzində baş verənlər göstərir ki, mövcud areal qütblərarası ziddiyyətin miqyasına cavab vermir və bu baxımdan qarşıdurmanın daha geniş zonalar üzrə böyüyəcəyi artıq şübhə doğurmur. Biz qısa müddət öncə Qafqazda da analoji cəhdlərin şahidi olduq, lakin Azərbaycan Prezidentinin yaratdığı geosiyasi reallıq, Azərbaycanın artan hərbi-siyasi imkanları bölgədə separatizmi kökündən, həm də qısa müddətə - 23 saata həll etməklə Cənubi Qafqazın qütblərarası ziddiyyətin növbəti ocağına çevrilməsinə imkan vermədi. Lakin qeyd etdiyimiz bölgələr, konkret desək, Ukrayna və ətrafında, xüsusən Moldovada analoji durum hökm sürmür və bu baxımdan həmin region üzrə yeni ziddiyyət ocaqlarının yaradılması mümkündür. Proseslərin gedişatı da göstərir ki, həmin ərazidə uzun illərdən bəri toplanmış və artmaqda olan gərginlik, nəhayət, münaqişəyə çevrilmək üçün əlverişli məqama bənddir.\nDiqqət yetirilməli digər fakt ondan ibarətdir ki, Qərb bu günə qədər Rusiya-Ukrayna münaqişəsi ilə bağlı bir dəfə də olsun sülh çağırışları etməyib. Ritorika yalnız və yalnız Ukraynaya dəstək və Rusiya üzərində qələbəyə köklənib. Belə olan halda, heç şübhəsiz ki, Qərb qütbü Moldovada və ya digər istənilən ərazidə yeni münaqişə ocağının yaranmasına nəinki mane olmayacaq, əksinə, bu tip gərginlik ocaqlarının formalaşmasında maraqlı tərəf kimi çıxış edəcək. Proseslərin gedişi də göstərir ki, Qərb dövlətləri bu prosesdə kifayət qədər aktivdir. Lakin Ukraynada yaşananlar göstərir ki, belə situasiyalarda adətən münaqişənin yarandığı regionlar və həmin regionun əhalisi daha çox əziyyət çəkir. Bu mənada həmin bölgələrin insanlarının Cənubi Qafqaz təcrübəsinə, xüsusən Azərbaycan Prezidentinin yeni reallıqlarına presedent kimi baxması və yeni münaqişə ocağının yaranmamasına istiqamətlənmiş konkret iradə nümayiş etdirməsi çox vacibdir\".\nKənan Rövşənoğlu: \"Moldovada Rusiya-Avropa İttifaqı mübarizəsi bundan sonra da davam edəcək\"\nTanınmış siyasət yazarı Kənan Rövşənoğlu Rusiyanın hər zaman Moldovada maraqlarının olduğunu qeyd etdi: “Moldova uğrunda uzun müddətdir ki, Rusiya və Avropa İttifaqı arasında mübarizə gedir. Şərqi Avropanın ən kasıb ölkəsi olan Moldovada əhali üçün maddi olaraq Aİ daha böyük perspektiv vəd edir. Üstəlik, Sandu özü də sağ milli qüvvələrə yaxındır. Rumıniya ilə yaxınlaşmağın tərəfdarıdır. Lakin Moldovada həm də güclü Rusiya təsiri var. Ölkənin uzun müddət SSRİ-nin tərkibində olması, həmçinin həll olunmamış Dnestryanı bölgə münaqişəsi və nəhayət, Qaqauziya Rusiyanın Moldovadakı əsas təsir imkanlarıdır. Əlbəttə, Rusiya Aİ qədər Moldovaya iqtisadi rifah vəd edə bilmir, bu mümkün deyil. Lakin moldovanların mühüm bir qismi Rusiyada yaşayıb işləyir. Xüsusən də xristian-pravoslav qaqauzlar üçün Rusiya həm də dini baxımdan dost ölkədir. Digər tərəfdən, sağ millətçi moldovanlara qarşı provoslav-türk qaqauzlar üçün Rusiya ciddi bir alternativdir. Çünki son illərdə Moldovada Rumıniya ilə birləşmə tərəfdarlarının səsi yüksəkdən gəlməyə başlayır və bu millətçiliyin yüksəlməsi fonunda digər etnik qruplar, o cümlədən qaqauzlar üçün Rusiya alternativ kimi çıxış edir. Bu mənada Moldovada dərin siyasi böhran mövcuddur. Rusiyanın başı indi Ukraynada qarışıb, amma Moskva Moldovadakı prosesləri, əlbəttə, yaxından izləyir və rıçaqlarından istifadə edərək bu ölkədəki təsir gücünü qoruyub saxlamağa çalışır. Yəqin ki, Moldovada Rusiya-Avropa İttifaqı mübarizəsi bundan sonra da davam edəcək”.\nCavanşir ABBASLI,\n“Yeni Müsavat”",
        "views": "940",
        "date": "28.09.2023 08:25",
        "link": "https://musavat.com/news/gerginlesen-moldova-rusiya-munasibetleri-qerbin-telimati-yoxsa_1009484.html"
    },
    {
        "title": "Yeni ölümcül virus xəbərdarlığı - bəşəriyyət hazırdırmı",
        "category": "Gündəm",
        "content": "Həkim: “Afrikada yaranan infeksiya bir neçə saat ərzində Avropaya çata bilir”\nCOVİD pandemiyası başa çatmamış dünyanı yeni virus bürüyə biləcəyinə dair xəbərdarlıqlar edilir.  Mümkündür ki, bu virus süni yayılsın, amma fakt odur ki, buna dair artıq informasiya yayılır.\nBritaniyanın “Daily Mail” qəzetinə danışan elm adamları “X” adlı virusun koronavirusdan çox daha təhlükəli ola biləcəyini bildiriblər.\nSfera.az xəbər verir ki, yoluxucu xəstəliklər mütəxəssisi Prof. Dr. Bülənt Ərtoğrul NTV-də “X” virusu və virus infeksiyaları ilə bağlı danışıb.   \nProfessor bildirib ki, yeni pandemiyanın olması gözləniləndir:\n“Əslində \"X\" adlandırdığımız virus hələ yoxdur, amma yarana da bilər. Biz buna hazır olmalıyıq. Bu, xəbərdarlıq kimi də başa düşülə bilər. Çox yaxın zamanda olmasa belə, bu əsrdə bir daha pandemiya baş verəcək. Pandemiyada ya yenə hansısa qrip virusu, ya da koronavirusun alt variant ilə qarşılaşa bilərik.\nÜmumdünya Səhiyyə Təşkilatı (ÜST) artıq ortaya çıxacaq hər hansısa pandemiyaya səbəb olacaq virusun dərhal nəzarətə alınması üçün büdcə ayrılması barədə inkişaf etmiş ölkələrə xəbərdarlıq edib və bu sahədə işlər görülür. Təşkilatın az inkişaf etmiş ölkələrdə səhiyyə sahəsinə dəstək verilməsi vacib məsələdir\".\nHəkim bu tip xəstəliklər zamanı antibiotiklərin istifadə olunmamasını da vurğulayıb: “Hazırda ən çox tənəffüs yolu infeksiyalarından danışmağımızın səbəbi bu yolla virusların daha tez yayılmasıdır. Onu da qeyd edim ki, belə yayılmış viruslarda antibiotiklər istifadə edilməməlidir. Yanlış antibiotik istifadəsinə görə, sadəcə, Türkiyədə yox, bütün dünyada bakteriyalar artıq antibiotiklərə qarşı müqavimət mexanizmi inkişaf etdiriblər. Buna görə də 30 il əvvəl viruslar üçün rahatlıqla istifadə etdiyimiz antibiotiklər indi istifadəyə yararsızdır”.\nMərdan Əliyev \nMövzu ilə bağlı infeksionist-hepatoloq Mərdan Əliyev “Yeni Müsavat”a şərhində bildirib ki, infeksiyalara bağlı pandemiyalar, epidemiyalar təbii prosesdir. Mütəxəssis qeyd edib ki, zamanla bağlı dəqiq proqnoz vermək qeyri-mümkündür: “Tibb elminin inkişaf etməsi, yeni dərman preparatlarının yaradılması, gigiyena qaydalarına əməl edilməsi, o cümlədən dezinfeksiyaedici məhlullar pandemiyanın qarşısını nisbətən alır. Pandemiyanın əmələ gəlməsini və sürətlənməsini şərtləndirən amillərdən biri həmçinin dövlətlərarası səyahətlərdir. Afrikada yaranan infeksiya bir neçə saat ərzində Avropaya çata bilir”.\nO ki qaldı antibiotiklərin düzgün istifadə olunmamasına,  mütəxəssis hesab edir ki, viruslardan daha çox, bakterial infeksiyaların meydana çıxmasına səbəb olur: “Bakterial infeksiyalar ölümə səbəb olur. Bu da bakteriyaların antibiotiklərə qarşı virulentliyinin artması ilə əlaqədardır. Nəticədə yeni antibiotiklərin yaradılması labüd olur, bahalı antibiotiklərin istifadə olunmasına gətirib çıxarır. Bir müddət sonra onların da təsiri azalır. Bu da onu göstərir ki, gələcəkdə bakterial infeksiyaların müalicəsində çətinliklər olacaq. Ehtimala görə, bununla əlaqədar ölüm sayı arta bilər”.\nNigar HƏSƏNLİ,\n“Yeni Müsavat\n   ",
        "views": "677",
        "date": "28.09.2023 08:13",
        "link": "https://musavat.com/news/yeni-olumcul-virus-xeberdarligi-beseriyyet-hazirdirmi_1009483.html"
    },
    {
        "title": "Nikahdankənar doğulan uşaqların sayı artır - səbəb...",
        "category": "Ölkə",
        "content": "2022-ci ildə anadan olan hər 7 uşaqdan birinin anası rəsmi nikahda olmayıb\nAzərbaycanda 2022-ci ildə anadan olan hər 7 uşaqdan birinin anası rəsmi nikahda olmayıb. Bu barədə məlumatı Dövlət Statistika Komitəsi (DSK) yayıb. Qurumun rəsmi qeydə alınmamış nikahda olan qadınlar tərəfindən doğulan uşaqların sayı ilə bağlı yeni rəqəmlərindən məlum olur ki, əvvəlki illərlə müqayisədə ölkəmizdə nikahdankənar doğulan uşaqların sayı artıb. Belə ki, 2011-ci ildə rəsmi qeydə alınmamış nikahda olan qadınlar tərəfindən doğulan uşaqların sayı 31 minə yaxın olub, növbəti illərdə azalma müşahidə edilib.\n2021-ci ildən isə rəqəmlərdə yenidən artım başlayıb. Həmin ildə 17 500-dən çox belə doğulan uşaq olubsa, ötən il bu göstərici 7% artaraq 18 800-ü keçib. Bu da diri doğulan uşaqların 15%-ni təşkil edib. Yəni 2022-ci ildə anadan olan hər 7 uşaqdan birinin anası rəsmi nikahda olmayıb.\nStatistikaya əsasən, rəsmi qeydə alınmamış nikahda olan qadınlar tərəfindən doğulan uşaqların 20%-dən çoxu Ədliyyə Nazirliyində yalnız ananın, qalanları hər iki valideynin ərizəsi əsasında qeydiyyata alınıb. DSK həmçinin rəsmi qeydə alınmamış nikahda olan qadınlar tərəfindən doğulan uşaqların kənd və şəhərlər üzrə bölgüsünü də təqdim edib. Rəsmi nikahda olmayan qadınların dünyaya gətirdiyi uşaqların 62 faizi kəndlərdə doğulub. 1990-cı illərdə rəsmi qeydə alınmamış nikahda olan qadınlar tərəfindən doğulan uşaqların sayı şəhər yerlərində üstünlük təşkil edirdisə, 2003-cü ildən etibarən bu göstərici kənd yerlərində daha çox olub.\nQeyd edək ki, ölkəmizdə nikahdankənar doğumların sayını azaltmaq üçün maarifləndirici tədbirlər görülsə də, statistikanın artması görülən işlərin o qədər də nəticə vermədiyini göstərir.\nBəs ölkədə nikahdankənar uşaqların sayı niyə artan tendensiyada davam edir?\nBəzi ekspertlər hesab edir ki, indi bəzi gənclər rəsmi nikaha daxil olmağa o qədər də həvəsli deyil. Digər səbəb isə erkən nikahların sayının artması ilə bağlıdır. Xatırladaq ki, 2022-ci ildə Azərbaycanda 15-17 yaşlı 2011 qız ana olub. Bu da onu göstərir ki, 18 yaşı tamam olmayan qızların dünyaya uşaq gətirməsi halları əvvəlki (2021) illə müqayisədə artıb. Belə ki, 2021-ci ildə yeniyetmə anaların sayı 1650 nəfər olmuşdu.\nMehriban Zeynalova \nMövzu ilə bağlı  “Təmiz Dünya” Qadınlara Yardım İctimai Birliyinin sədri Mehriban Zeynalova “Yeni Müsavat”a danışıb. Qurum sədri qeyd edib ki, son illər dini nikaha üstünlük artdığından rəsmi nikahların sayı azalmağa başlayıb: “Araşdıranda məlum olur ki, rəsmi nikaha girməyənlərin bir çoxunun dini nikahı var. Yəni insanlar hesab edir ki, onların ailə münasibətlərinin qorunub saxlanılmasında dini nikah kifayət edir. Bunu da nəzərə almaq lazımdır ki, təkrar nikaha girənlər var. Adətən təkrar nikaha girəndə bu nikahı rəsmiləşdirməyə həvəs göstərmirlər.\nHesab edirəm ki, üçüncü səbəb də kişilərin məsuliyyətdən qaçma məsələsidir. Bu cür hallar daha çox uşaqların həyatına təsir edir. Məsələn, uşaqların sənədləşmə, onların gələcəkdə vərəsəlik məsələsində bir çox problemlər yaranır. Həmçinin qadının əmlak hüququnun və digər hüquqlarının məhdudlaşdırılması ilə nəticələnir. Bütün bunlar da ailələrdə münaqişələri artırır, münasibətləri gərginləşdirir, qadının və uşağın sağlamlığına, həmçinin uşağın təhsilinə ciddi zərər vurur.\nBir çox hallarda analar gözləyir ki, atalar, nəhayət, öz atalıq hissini qəbul edib, atalıq verəcəklər. Amma əksər hallarda bu baş vermir.\nBeləliklə, hesab edirəm ki, bu məsələnin ən əsas səbəbi dini nikahların artmasıdır. Bu da düşündürücü məsələdir. Fikrimcə, rəsmi nikaha daxil olma tədbirləri genişləndirilməli,  rəsmi nikahın üstünlükləri barədə əhali arasında,  ələlxüsus da məscidlərdə, dini ayinlər keçirilən yerlədə təbliğat işi aparılmalıdır\".\nXalidə GƏRAY,\n“Yeni Müsavat”",
        "views": "569",
        "date": "28.09.2023 08:00",
        "link": "https://musavat.com/news/nikahdankenar-dogulan-usaqlarin-sayi-artir-sebeb_1009482.html"
    },
    {
        "title": "Erməni ikiüzlülüyü: 20 gün əvvəl \"artsax\"ın mübarizəsindən danışırdı - bu gün isə... - VİDEO",
        "category": "Son xəbər",
        "content": "İlk yayın vaxtı 27 sentyabr, 22:39\nAzərbaycanın Qarabağ bölgəsinin erməni əsilli sakini könüllü olaraq yaşadığı Xankəndini tərk edib Ermənistana gedərkən yol üstü azərbaycanlı jurnalistə müsahibə verib.\nO, müsahibəsində işğalçılara lənət oxuyub və vaxtı ilə Bakıda yaşadığını, azərbaycanlılarla dostluq etdiyini deyib.\n\"İki xalqı düşmən edənlərin beli qırılsın. O, elə edib ki, iki xalq belə olub. Mən Xankəndidə, Bakıda yaşamışam, təhsil almışam. Xeyli azərbaycanlı ilə dostluq münasibətim olub. Hər millətin nümayəndəsi ilə duz-çörək kəsmişəm. Allah etsin yaxşı olsun, müharibə olmasın. Xankəndidə evim, ağaclarım qalıb. Bu gün Xankəndidən çıxarkən azərbaycanlılar mənim xətrimə dəyməyib\".\nAzVision.az həmin yaşlı erməninin 18 gün əvvəl erməni mediasına verdiyi müsahibəni əldə edib. Onun erməni KİV-inə danışdıqları həmyerlimiz olan jurnalistə verdiyi müsahibənin tam əksidir. Olduğu kimi təqdim edirik:\n\"Biz qarabağlılar(Qarabağın erməni sakinlərini nəzərdə tutur) səbirliyik, cəsuruq. Biz daha çətin günləri görmüşük. Dözməliyik və müqavimət göstərməliyik. Cəsur qarabağlıları xatırlayın. Bizim babalarımız necə çətin günlərdən keçiblər. Onlar da bizim kimi olub. Bizim əcdadlarımızın yaşayışı bizimkinə bənzəyib. Onlar qalib gəliblər və biz də qalib gələcəyik\".\nBəli, eyni adamın verdiyi bu iki müsahibənin arasında cəmi 18 gün fərq var. Görünür, ermənilər üçün ağızdan çıxan sözün ağırlığını daşımaq kimi bir dəyər anlayışı yoxdur. Şərtlər dəyişərsə, erməni də ona uyğun simasını, daha doğrusu simasızlığını dəyişə bilər. 30 il əvvəl də belə idilər, indi də. 30 il sonra da heç nə dəyişməyəcək. ",
        "views": "4493",
        "date": "28.09.2023 04:16",
        "link": "https://musavat.com/news/ermeni-ikiuzluluyu-20-gun-evvel-artsax-in-mubarizesinden-danisirdi-bu-gun-ise-video_1009401.html"
    },
    {
        "title": "Türkiyədə miqrantara qarşı əməliyyat: Saxlanılanlar arasında azərbaycanlı da var - VİDEO",
        "category": "Son xəbər",
        "content": "Türkiyənin Tekirdağ bölgəsində hüquq mühafizə orqanları tərəfindən həyata keçirilən əməliyyat nəticəsində 122 qanunsuz miqrant tutulub.\nKeçirilən əməliyyat polislərin dron aparatı ilə anbaan qeydə alınıb.\nMəlumatda bildirilir ki, saxlanılan qanunsuz miqrantlardan 30-u Əfqanıstan, 45-i Suriya, 37-si Mərakeş, beşi Fələstin, ikisi Pakistan, biri Türkmənistan, biri Livan, biri isə Azərbaycan vətəndaşı olub.\nQeyd edilir ki, müvafiq orqanlar qeyri-qanuni miqrasiya ilə mübarizəni davam etdirir.//Oxu.az",
        "views": "892",
        "date": "28.09.2023 04:09",
        "link": "https://musavat.com/news/turkiyede-miqrantara-qarsi-emeliyyat-saxlanilanlar-arasinda-azerbaycanli-da-var-video_1009431.html"
    },
    {
        "title": "Azərbaycan dilini ana dili kimi bilən Qarabağ erməniləri - VİDEO",
        "category": "Ölkə",
        "content": "Lokal antiterror tədbirlərindən sonra Qarabağ bölgəsini tərk edən erməniəsilli sakinlərin keçidi davam edir.\nXezerxeber.az-ın məlumatına görə, bu gün də “Laçın” nəzarət-buraxılış məntəqəsindən erməniəsilli sakinlərin maneəsiz keçidi baş tutub.\nNəzarət-buraxılış məntəqəsinə gələn şəxslərdən bəziləri Rusiyaya gedəcəyini, bəziləri isə geri qayıdacağını bildirib.\nErməniəsilli sakinlərin kütləvi keçidinin hələ bir neçə gün davam edəcəyi gözlənilir.\nDiqqət çəkən məqam isə erməniəsilli vətəndaşların Azərbaycan dilini ana dili kimi bilmələri olub.\nƏtraflı süjetdə:",
        "views": "1953",
        "date": "28.09.2023 03:52",
        "link": "https://musavat.com/news/azerbaycan-dilini-ana-dili-kimi-bilen-qarabag-ermenileri-video_1009430.html"
    },
    {
        "title": "Fulya Öztürk Qarabağda- VİDEO",
        "category": "Ölkə",
        "content": "Fulya Öztürk Qarabağdan görüntülər paylaşıb.\nMusavat.com RTV-yə istinadən həmin görüntüləri təqdim edir:",
        "views": "1445",
        "date": "28.09.2023 03:36",
        "link": "https://musavat.com/news/fulya-ozturk-qarabagda-video_1009420.html"
    },
    {
        "title": "BAYRAQ və lövhələrimiz Xankəndiyə bu TARİXDƏ sancılacaq! Milli Məclisin Vitse spikeri AÇIQLADI - VİDEO",
        "category": "Son xəbər",
        "content": "\"Bayrağımız Xankəndidə nə zaman dalğalanacaq, \"Xankəndi\" yazılan lövhə nə zaman Xankəndiyə qoyulacaq?\"\nMusavat.com xəbər verir ki, Aparıcı Sevinc Telmanqızı TV Müsavat-ın canlı efirində bu məsələdən danışıb və Milli Məclisin vitse-spikeri Fəzail İbrahimlinin fikirlərini efirdə səsləndirib. \nSevinc Telmanqızı bildirib ki, Milli Məclisin vitse-spikeri Fəzail İbrahimli ermənilərin artıq təslimiyyət aktına qol çəkdiyini, ağ bayraq qaldırdığını deyib, lövhənin quraşdırılmasının isə artıq təşkilati işlər olduğunu qeyd edib. \nƏtraflı videoda:",
        "views": "2981",
        "date": "28.09.2023 03:19",
        "link": "https://musavat.com/news/bayraq-ve-lovhelerimiz-xankendiye-bu-tarixde-sancilacaq-milli-meclisin-vitse-spikeri-aciqladi-video_1009425.html"
    },
    {
        "title": "Vardanyan Bakıda harada saxlanıla bilər? Rauf Arifoğlu ehtimal olan yeri açıqladı - VİDEO",
        "category": "Gündəm",
        "content": "\"Yeni Müsavat\" Media Qrupunun rəhbəri Rauf Arifoğlu TV Müsavat-ın canlı efirində aparıcı Sevinc Telmanqızının qonağı olub.\nMusavat.com-un xəbərinə görə, Rauf Arifoğlu Ruben Vardanyanın saxlanılaraq Bakıya gətirilməsindən danışıb. O, bildirib ki, Vardanyanın saxlanılması üçün DTX-nın təcridxanasının ən etibarlı yer olduğunu düşünür. \nƏtraflı videoda:",
        "views": "1027",
        "date": "28.09.2023 03:03",
        "link": "https://musavat.com/news/vardanyan-bakida-harada-saxlanila-biler-rauf-arifoglu-ehtimal-olan-yeri-aciqladi-video_1009424.html"
    },
    {
        "title": "Xankəndidə MER olmaq istəyən Hafiz Hacıyev: - \"Ordakı vəzifə torpaq satıb, rüşvət almaq demək deyil\" - VİDEO",
        "category": "Son xəbər",
        "content": "\"Xankəndi elə bir yer deyil ki, gedib orada yer satasan, torpaq satasan, rüşvət alasan\".\nMusavat.com xəbər verir ki, bu fikirləri Müasir Müsavat Partiyasının sədri Hafiz Hacıyev TV Müsavat-ın canlı efirində səsləndirib. Hafiz Hacıyev qeyd edib ki, ora gedən ilk səlahiyyətli nümayəndə \"qurbanlıq\" gedir. Çünki ermənilər təxribatlarından bu qədər tez əl çəkməyəcəklər. \nƏtraflı videoda:",
        "views": "750",
        "date": "28.09.2023 02:47",
        "link": "https://musavat.com/news/xankendide-mer-olmaq-isteyen-hafiz-haciyev-ordaki-vezife-torpaq-satib-rusvet-almaq-demek-deyil-video_1009426.html"
    },
    {
        "title": "\"Qara zolaq\" başlayır: Problemlərlə üzləşəcək BÜRCLƏR",
        "category": "Son xəbər",
        "content": "Dörd bürc əlaməti üçün oktyabr ayı ilə bağlı bədbin proqnoz açıqlanıb.\nMusavat.com “lent.az”a istinadən xəbər verir ki, astroloqların iddiasına görə, oktyabr dörd bürc üçün bu ilin ən yaxşı ayı olmayacaq.\nEkspertlərin dediyi kimi, Qoç, Xərçəng, Şir və Oğlaq bürclərini çətin vəziyyət gözləyir. Bununla belə, bu əlamətlərin nümayəndələri bilməlidirlər ki, çətinliklər zolağı qısamüddətli olacaq və bütün sınaqlardan ləyaqətlə keçsəniz, Kainatdan səxavətli bir mükafat sizi gözləyir. Özünüzə inanmaq və intuisiyanıza güvənmək vacibdir. Dostlarınızdan və ailənizdən kömək istəməkdən də çəkinməyin.\nQoçlar əlaqələri, müqavilələri itirmiş ola bilər, maliyyə problemləri yaşaya bilər və həmçinin işdən qovula bilər. Münasibətlərdə daha az problemlər olmayacaq - boşanma, məhkəmələr, araşdırmalar.\nİkinci yerdə Xərçəngdir. Xüsusən də ailə həyatında hər şey istədiyimiz kimi olmayacaq. Oktyabr ayında onlar ən çətin vəziyyətə bilərlər.\nŞirlər yaxınlarınızla mübahisə edə bilərlər. Yaxınlarınızın valideynləri ilə ünsiyyətdə diqqətli olmalısınız. Şirlər qarət oluna da bilər.\nOğlaqlar üçün də hər şey mürəkkəbdir. Rəhbərlərlə problemlər, nəticə əldə etməkdə çətinliklər, əlverişsiz pul qoyuluşu, xüsusən də daşınmaz əmlak ola bilər. Bundan əlavə, açıq qarşıdurmalar uğursuz olacaq.",
        "views": "1226",
        "date": "28.09.2023 02:47",
        "link": "https://musavat.com/news/qara-zolaq-baslayir-problemlerle-uzlesecek-burcler_1009413.html"
    },
    {
        "title": "\"Rusiyanın Vardanyana marağı olsaydı, onu Qarabağdan bu yolla çıxara bilərdi\" - Sülhəddin Əkbər - VİDEO",
        "category": "Ölkə",
        "content": "TV Müsavat-ın canlı efirində aparıcı Emil Salamoğlunun qonağı politoloq Sülhəddin Əkbər olub.\nMusavat.com xəbər verir ki, Sülhəddin Əkbər Vardanyanın saxlanılaraq Bakıya gətirilməsindən danışıb. \nƏtraflı videoda:",
        "views": "855",
        "date": "28.09.2023 02:30",
        "link": "https://musavat.com/news/rusiyanin-vardanyana-maragi-olsaydi-onu-qarabagdan-bu-yolla-cixara-bilerdi-sulheddin-ekber-video_1009427.html"
    },
    {
        "title": "Şahruddin \"Beşiktaş\"a qarşı niyə oynamadı? – SƏBƏB",
        "category": "İdman",
        "content": "Türkiyə Super Liqasında 3-cü turun oyunları keçirilir.\nOffsideplus.az xəbər verir ki, \"Adana Demirspor\" hazırda \"Beşiktaş\"ı qəbul edir. Azərbaycan millisinin qapıçısı Şahruddin Məhəmmədəliyevin adı isə bu oyunun iştirak ərizəsinə daxil edilməyib.\nBuna səbəb isə bu qarşılaşmanın vaxtının ertələnməsi və oyunun əvvəlki tarixində baş tutmalı olduğu dövrdə \"Şah\"ın Türkiyə klubuna transfer olunmamasıdır. Belə ki, Məhəmmədəliyev AD-nin sıralarına sentyabrın 8-də qoşulub.\nBu səbəbdən də 29 yaşlı \"əlcək sahibi\" matçı kənardan seyr edir.\nQeyd edək ki, ilk hissəsi başa çatan oyunda \"Adana Demirspor\" \"qara qartallar\"ı 2:0 hesabıyla məğlub edir.",
        "views": "1112",
        "date": "28.09.2023 02:14",
        "link": "https://musavat.com/news/sahruddin-besiktas-a-qarsi-niye-oynamadi-sebeb_1009407.html"
    },
    {
        "title": "\"Rusiya Vardanyan kartını \"XƏRCLƏDİ!\" - Rauf Arifoğludan ÖNƏMLİ təhlil - VİDEO",
        "category": "Son xəbər",
        "content": "\"Yeni Müsavat\" Media Qrupunun rəhbəri Rauf Arifoğlu TV Müsavat-ın canlı efirində aparıcı Sevinc Telmanqızının qonağı olub.\nMusavat.com-un xəbərinə görə, Rauf Arifoğlu Ruben Vardanyanın saxlanılaraq Bakıya gətirilməsindən danışıb. Rauf Arifoğlu bildirib ki, Vardanyan ya çox ehtiyyatsız davranıb, ya da rus sülhməramlıları tərəfindən \"satılıb\". \nƏtraflı videoda: \n ",
        "views": "361",
        "date": "28.09.2023 01:58",
        "link": "https://musavat.com/news/rusiya-vardanyan-kartini-xercledi-rauf-arifogludan-onemli-tehlil-video_1009429.html"
    },
    {
        "title": "Laçında saxlanılan Vardanyanı Bakıda hansı CƏZALAR gözləyir? - Rauf Arifoğlu ehtimalları AÇIQLADI - VİDEO",
        "category": "Son xəbər",
        "content": "\"Yeni Müsavat\" Media Qrupunun rəhbəri Rauf Arifoğlu TV Müsavat-ın canlı efirində aparıcı Sevinc Telmanqızının qonağı olub.\nMusavat.com-un xəbərinə görə, Rauf Arifoğlu Ruben Vardanyanın saxlanılaraq Bakıya gətirilməsindən danışıb. O, bildirib ki, terrorçubaşının saxlanılması çox önəmli idi və bu, Azərbaycan dövlətinin gücünü göstərir.\nƏtraflı videoda: \n ",
        "views": "321",
        "date": "28.09.2023 01:50",
        "link": "https://musavat.com/news/lacinda-saxlanilan-vardanyani-bakida-hansi-cezalar-gozleyir-rauf-arifoglu-ehtimallari-aciqladi-video_1009428.html"
    },
    {
        "title": "Partiyadaşları ermənipərəst senatordan Konqresi tərk etməsini istədilər",
        "category": "Son xəbər",
        "content": "ABŞ-da külli miqdarda rüşvət almaqda və korrupsiyada ittiham olunan ermənipərəst Robert Menendes böyük həcmdə girov müqabilində azadlığa çıxıb.\nMusavat.com Associated Press Agentliyinə istinadən xəbər verir ki, Bob Menendes 100 min dollar, arvadı Nadin isə 250 min dollar müqabilində cinayət istintaqı dövründə azadlıqda qalmaq hüququ əldə ediblər. Bu məbləği ödəmək üçün onlar Nyu-Cersidəki evlərini girov qoyublar.\nXatırladaq ki, ABŞ Senatının xarici əlaqələr komitəsinin rəhbəri vəzifəsini tutan Menendes öz mövqeyindən Misirin xeyrinə imtiyazlar əldə etmək üçün istifadədə, həmçinin 3 iş adamına üstünlük yaradan dəstək verməkdə ittiham olunur. Onun bu dəstəyin müqabilində rüşvət kimi aldığı qızıl külçələr, külli miqdara qızıl-zinət əşyaları, pullar axtarış zamanı evindən çıxıb. Günahını etiraf etməyən Menendes Konqresdən çəkilməyəcəyini bəyan etsə də, Demokratlar Partiyasındakı həmkarları onun istefasını tələb edirlər. Senatda demokratlar arasında ikinci nüfuzlu şəxs olan İllinoys senatoru Dik Durbin də daxil olmaqla, demokratların yarıdan çoxu partiyadaşlarını istefaya çağırıb.\nProkurorluğun Menendesə qarşı irəli sürdüyü ittihamnamədə onun tərəfdaşlarının iştirak etdiyi cinayət araşdırmalarına müdaxilə etməyə çalışdığı, o cümlədən özünə qarşı cinayət işi qaldırılmasının qarşısını almaü üçün Nyu Cersi ştatında öz adamının federal prokuror təyin olunmasına çalışdığı da qeyd edilir.\n  Musavat.com",
        "views": "636",
        "date": "28.09.2023 01:43",
        "link": "https://musavat.com/news/partiyadaslari-ermeniperest-senatordan-konqresi-terk-etmesini-istediler_1009414.html"
    },
    {
        "title": "Veronika Ruben Vardanyana \"sənin Xankəndidə nə ölümün var?!”-demişdimi?",
        "category": "Yazarlar",
        "content": "Ruben Vardanyan düz 1 il, 26 gün əvvəl Qarabağda peyda olmuşdu. Qarabağ ermənilərinə “gün ağlamağa” gəlmişdi, başından böyük danışaraq. Amma günün birində qoluqandallı Bakıya gətirildi, gün işığından məhrum edilərək...\nSözsüz ki, bu, bir Rusiya layihəsi idi. Kreml onu Qarabağa həm də Ermənistanla bağlı planlarını gerçəkləşdirəcək bir fiqur olaraq yollamışdı. “Forbes”in siyasında olan milyarder Qarabağda həm Rusiya hərbi kontingentinə pullar xərcləməliydi, Ukrayna bataqlığında olan ölkənin yükünü nisbətən yüngülləşdirməliydi, həm də Qarabağ ermənilərinə “Günəşin şimaldan doğacağı” barədə elegiyalar oxuyub, onları toparlamalı, “qəhrəman”a çevrilib, İrəvandakı fors-major situasiyada Laçın yolundan keçərək Gorusa, oradan da Nikol Paşinyanın boş qalmış kürsüsünə doğru yol almalıydı. Rusiyanın gözlədiyi olmadı, nə Qarabağda, nə Ermənistanda. Azərbaycan bri günlük antiterror tədbirləri ilə terrorçu birləşmələri darmadağın etdi, xunta rejiminin ömrünə son qoydu. İrəvandakı mer seçkiləri günündə Paşinyana qarşı inqilab gözləntisində olan Kremlin emissarları da işlərinin öhdəsindən gələ bilmədilər. Ermənistanın rusmeyilli müxalifəti həm də ona görə uğur qazana bilmədi ki, başında lider olmadı. Üstəlik, Ruben Vardanyan layihəsi ifşa oldu aylar öncə. \nÖtən ilin 1 sentyabrında Rusiya vətəndaşlığından çıxdığını, Qarabağa köçdüyünü, xunta rejimin “təhlükəsizliyi və inkişafı üzrə cəbhə yaradıldığını” elan edən Vardanyana oyuncaq qurumun “dövlət naziri” postunu, “kor atın nalbəndi”nə bənzəyən Artak Beqlaryanı əvəzləmək təklif olundu. Amma əvvəlcə özünü naza qoyaraq, “fikirləşmək üçün” vaxt istəyən Vardanyan yalnız noyabrın ilk günlərində bu “post”u tutmağa “razılaşdı”. Elə onun gəlişi ilə Qarabağ ermənilərinin qara günləri başladı. Azərbaycan dövləti Rusiyanın canişini funksiyasını icra etməkdən ötrü Xankəndiyə gələn bu əcaib məxluqun buradakı varlığını heç cür qəbul edə bilməzdi təbii ki...Eyni zamanda Nikol Paşinyan Vardanyanın “növbəti dayanacağının” İrəvan olacağını anladığı üçün Qarabağın işıq, qaz və telefon xətlərini vaxtaşırı kəsərək Vardanyanı gəldiyi gündən durumları pisləşən ermənilərin gözündən saldı, üstəlik, bu kəsintilərin günahını Azərbaycanın üstünə yıxmağa çalışdı, beynəlxalq səviyyədə hay-küy qaldırdı. Vardanyanın Qarabağdakı “bildirçinin bəyliyi” çox çəkmədi, cəmi 112 gündən sonra ermənilər özləri onu yola salmağa vadar oldular. Azərbaycan ərazisinə qanunsuz soxulan bu iştahlı erməni həm sərhətlərimizi talayacağını, həm də siyasi olimpə yüksələcəyini zənn edirdi. Guya çox uzaqgörənliklə Rusiya vətəndaşlığından imtina etdi, digər rusiyalı milyarderlər kimi, sərvərlərinin, bank hesablarının sanksiya təhlükəsi altına düşməməsi üçün. \nPrezident Vladimir Putin R.Vardanyanın Rusiya vətəndaşlığından imtinası barədə müraciətini 22 dekabr 2022-ci ildə imzaladı. Ortada hansısa anlama, plan olsa belə, ölkənin dar günündə onun vətəndaşlığından imtina edən şəxsə Kremlin münasibəti normal ola bilməzdi. Şuşa-Laçın yolunda Azərbaycan ekoloqlarının başlatdığı aksiya Vardanyan başda olmaqla xunta rejiminin belini qırdı, onları qiymətli mədənləri talayıb, qeyri-qanuni ordu hissəslərini və burada yaşayan mülkiləri yemləməkdən, həm də əlavə sərvətlər toplamaqdan məhrum etdi.\nAzərbaycan Prezidentinin ötən ilin 17 noyabrında Bakıda Avropa İttifaqı rəsmiləri ilə görüşdə Azərbaycanın Qarabağ erməniləri ilə onların hüquqları və təhlükəsizliyi barədə söhbətə hazır olduğunu söyləməsini unutmamışıq. Amma zəruri qeydlə. Sitat: “Biz Qarabağda yaşayan ermənilərlə danışmağa hazırıq, amma Moskvanın göndərdiyi, ciblərində rus xalqından oğurladığı milyardlarla pula sahib Vardanyan kimi insanlarla yox. O, Moskvadan oraya çox aydın gündəliklə göndərilib. Biz Qarabağda yaşayan və orada yaşamaq istəyən insanlarla söhbətə hazırıq. Biz buna hazırıq. Yeri gəlmişkən, bu proses başlayıb. Bəzi ölkələrdən, yəni kənardan müdaxilə olmasa və həmin prosesi dayandırmaq cəhdləri edilməsə, onda proses daha dinamik gedə bilərdi”. \nAzərbaycan Prezidenti Münhendə olarkən qətiyyətlə bildirmişdi ki, Rusiya vətəndaşı, kriminal oliqarx, Avropada pulların yuyulması ilə məşğul olmuş Ruben Vardanyan ərazimizi tərk etməlidir! Bu, Vardanyana təklif olunan xilas yolu, şans verilməsi idi. Yaxşılığı anlamadı. Əksinə, ona xilas yolu göstərən, Müzəffər Ali Baş Komandanı, onun ailə üzvlərini terrorla təhdid edəcək qədər axmaq mövqe sərgilədi. Cənab İlham Əliyevin qətiyyətli mövqeyi Ruben Vardanyan layihəsinin üstündən xətt çəkilməsi idi. Ermənilərin çoxu 44 günlük müharibədən sonra etiraf edirdilər ki, Azərbaycan Prezidenti dedisə edir, əksini israr etmək yalnız məğlubiyyətə aparır, amma malı çox, ağlı dayaz Vardanyan reallığı anlamadı. Hətta ondan xeyli qabaqlar Rusiyadan Şuşaya köçüb, burada eşşək yarışması keçirən, sonradan torpağımızdan rədd olub, gedən keçmiş milyarder German Sterliqov qədər ağlı olmadı. Vardanyan qanmadı ki, Azərbaycan hətta Qarabağın işğal olunduğu dönəmdə bir neçə ölkənin vətəndaşı olan bloger Aleksandr Lapşini qandallamağa nail olmuşdu. Demək günün birində...\nBu ağlı dayaz hətta qollarını sallayıb Laçın sərhəd buraxılış postundan keçib getmək niyyətinə düşəcək qədər anlaqsız oldu və 27 sentyabr 2023-cü il tarixdə Azərbaycanın sərhəd qapısında saxlanıldı, qolları qandallı Bakıya gətirildi.\nPlanın iflasa uğramasından, Vardanyanın özünü gülünc vəziyyətə salmasından, eyni zamanda Azərbaycan liderinin sərt xəbərdarlıq və tələblərindən sonra Rusiyanın Vardanyana sahib çıxması mümkün deyildi. Necə ki, hətta RBK telekanalı İlya Doronov Vardanyanla açıqladığı “eksklüziv müsahibə”ni sonradan yayımlamaqdan imtina etmişdi.\nYenə dərs çıxara, vəziyyəti düzgün qiymətləndirə bilmədi. Hətta “Qarabağda işləməyə davam edəcəm, həm şəxsən, həm də “Biz və Dağlarımız” layihəsi vasitəsilə müəyyən proqramlar həyata keçirəcəm. Məqsədim dəyişməz olaraq qalır: təhlükəsiz, azad, layiqli erməni Qarabağına (Xankəndidəki separatçı rejimə - red.) sahib olmaq. Bunun üçün “mübarizəmizi” davam etdirməliyik”-sərsəmləməsini son günlərdə dilə gətirmişdi. İndi get, mübarizə apar!!! \nErməni canilər vaxtilə tank üstündə Bakıyadək gələcəklərini iddia edirdilər. Tankları da gətirildi, özləri də gətirilir, qoluqandallı. Hadrut terrorunun iştirakçılarının “dincəldiyi” məkanda Meşəli canisi Vaqif Xaçatryanı darıxmağa qoymaq Ruben Vardanyan. Amma siyahı böyükdür, 35 il ərzində Qarabağda qanlar tökən xunta rejiminin rəhbərləri, terrorçuların başçıları var, hamısı eyni taleni yaşayacaq. Vardanyanın həyat yoldaşı Veronika Zonabend indi “kömək edin, ərimi xilas edin”-deyib, yalvarır. Amma ötən bir ildə bircə dəfə ərinə dedimi ki, “Ruben, sənin Xankəndidə nə ölümün var?! Demədi, indi o da cəzasını çəksin! “Sona qədər döyüşəcəyini” deyən Vardanyan nə qədər gəncin həyatına qəsd etdi, nə qədər günahsız insanımızın həyatı yarıda qırıldı. Bu cinayətlər cəzasız qala bilməzdi...Digərlərinə də dərs olsun, Arayik Arutyunyan, Vitali Balasanyan, Qukasyan...elə bir az əvvəl özünü “prezident” elan etmiş Şahramanyan...Onların xilas yolu könüllü təslim olmalarıdır, müqavimət göstərəcəklərsə...\nAzərbaycan dövləti bir daha qüdrətini nümayiş etdirdi. 44 günlük döyüşlərlə işğala son qoymağı bacardığı kimi, 1 günlük antiterror əməliyyatı ilə terrorçu ordunun qalıqlarını darmadağın etdi və növbəti mərhələ başlayıb, terrorçuların başçılarının qandallanması, ədalət məhkəməsinin qurulmasını təmin edir, faşistlərə Nernberq Məhkəməsinin qurulduğu kimi, erməni faşistlərinə də Bakı Məhkəməsi qurulacaq! Bu məhkəmə həm də 35 ildir xunta rejiminin girovluğunda həyatı məhv olan Qarabağ ermənilərinin xilası deməkdir, təbii ki, əgər yenə də “maşa” olmaq istəməsələr, yaxşılığı anlasalar, işığın hansı tərəfdən düşdüyünü birdəfəlik bilsələr...\n    Elşad PAŞASOY",
        "views": "2762",
        "date": "28.09.2023 01:12",
        "link": "https://musavat.com/news/veronika-ruben-vardanyana-senin-xankendide-ne-olumun-var-demisdimi_1009423.html"
    },
    {
        "title": "Aldadılması mümkün olmayan BÜRCLƏR",
        "category": "Maraqlı",
        "content": "Ulduzlar müxtəlif bürclər altında doğulmuş insanlara bir sıra unikal keyfiyyətlər bəxş edib.\nGundem.az-ın xarici mediaya istinadən məlumatına görə, astroloqların fikrincə, bürc dairəsinin bəzi nümayəndələri yüksək inkişaf etmiş intuisiya ilə seçilirlər.\nSöhbət həssas və emosional sahə ilə sıx bağlı olan su elementinin nümayəndələrindən gedir. Vəziyyəti dəri vasitəsilə sözün həqiqi mənasında hiss etmək qabiliyyətinə görə, su elementlərinin nümayəndələrini - Xərçəng, Əqrəb və Balıqları aldatmaq demək olar ki, mümkün deyil.\nXarici mühitdəki ən incə dəyişiklikləri dərk edə bilirlər, tez-tez \"peyğəmbərlik\" xəyalları görürlər və hadisələri proqnozlaşdırırlar. Su elementinin nümayəndələri gözlənilmədən inanılmaz dərəcədə cəlbedici görünən təklifdən imtina etdikdə təəccüblənməməlisiniz - onlar hiss edirlər ki, sonda hər şey xoşbəxtlikdən uzaq olacaq.\nİnsanlarla münasibətlərdə də - Balıqlar, Xərçənglər və ya Əqrəblərin ən çox yaşadığı şübhələr, insanın əslində görünmək istədiyi kimi olmadığına işarədir.",
        "views": "1344",
        "date": "28.09.2023 00:58",
        "link": "https://musavat.com/news/aldadilmasi-mumkun-olmayan-burcler_1009411.html"
    },
    {
        "title": "\"Mən gəldim, xətalarımla, savablarımla buradayam\" - Qənirə Paşayeva",
        "category": "Ölkə",
        "content": "Mərkəzi Klinik Xəstəxanada müalicəsi davam edən millət vəkili Qənirə Paşayevanın böyük marağa səbəb olacaq videosu əldə edilib.\nManset.az-ın məlumatına görə, bir neçə il öncə Azad Azərbaycan televiziyasında (ATV) yayımlanan \"Beşinci element\" verilişində qonaq olarkən Qənirə Paşayeva ölümlə bağlı fikirlərini bölüşüb:\n\"10 gündən sonra bizim hər hansısa birimiz bəlkə də bizim hər hansısa birimiz bu həyatda olmayacayıq. Mənim elə sinif yoldaşlarım var idi ki, biz onlarla 3 gün öncə görüşmüşdük. Amma bir gecədə onları itirdik.Bəziləri müharibədə şəhid oldu.Biz bu dünyadan gedəndə nə aparacayıq? Bu paltarları da burada qoyub gedəcəm, bu qulağıma taxtığımız sırğaları və hər şeyi burada qoyub gedəcəyik. Heç bir şeyi apara bilməyəcəyik. Ən sevdiklərimiz belə bizi torpağa gömüb gedəcəklər. Onlar da bizi tərk edəcək. Bizdən bir şey qalacaq.Bizi xatırlayanda deyəcəklər ki, adam kimi adamdı.Allahın mənə nə qədər ömür verdiyini bilmirəm.Mənim üçün bu gün və bu an var.Mən onun dəyərini bilərək yaşamaq istəyirəm. Yaradan hər zaman, hər gün, hər dəqiqə, hər an mənimlədir. Getdiyimdə sadəcə bir şeyi söyləyəcəm. Xətalarımda da, savablarımda da səni unutdum deyə bir şey yoxdur.Ona görə də mən gəldim, xətalarımla, savablarımla burdayam\".\nXatırladaq ki, sentyabrın 23-ü saat 03:01 radələrində TƏBİB-in tabeliyindəki Abşeron Rayon Mərkəzi Xəstəxanasının Təcili və Təxirəsalınmaz Tibbi Yardım Stansiyasına Q.Paşayeva üçün çağırış daxil olub. Ona naməlum mənşəli hipotonik vəziyyət diaqnozu qoyulub. Hazırda Mərkəzi Klinikada süni tənəffüs aparatına qoşulub. \n ",
        "views": "4331",
        "date": "28.09.2023 00:42",
        "link": "https://musavat.com/news/men-geldim-xetalarimla-savablarimla-buradayam-qenire-pasayeva_1009418.html"
    },
    {
        "title": "Siqaret çəkənlər üçün VACİB XƏBƏR",
        "category": "Maraqlı",
        "content": "Ümumdünya Səhiyyə Təşkilatı (ÜST) dərslərdə, küçədə oyun vaxtı və ya məktəb avtobusunu gözləyərkən adi və elektron siqaret çəkməyi qadağan etməyə çağırıb və xəbərdarlıq edib ki, gənclər hələlik tütün və nikotin məmulatları üzrə marketinq auditoriyasının əsas hədəflərindən biridir.\nMusavat.com Trend-ə istinadən xəbər verir ki, ÜST-nin məlumatına görə, tütün sənayesinin bu cür yanaşması nəticəsində elektron siqaretlərin istifadəsi genişlənib və siqaret çəkən on nəfərdən doqquzu bu zərərli vərdişə 18 yaşından əvvəl, bəziləri isə 11 yaşınadək başlayır.\n“Məktəblərin unikal vəziyyətdə olması onlara siqaret çəkməyin və uşaqlar tərəfindən tütünün digər növləri və nikotindən istifadə edilməsinin azaldılmasında mühüm rol oynamağa imkan verir”, - ÜST-dən bildirilir.\nAvropalı yeniyetmələr arasında siqaret çəkmə nisbətinin azalmaqda davam etməsinə baxmayaraq, ÜST, elektron siqaretlər də daxil olmaqla, yeni tütün və nikotin məmulatlarının sayının artması barədə məlumat verib.\nBMT-nin agentliyi qeyd edir ki, bu məmulatlar birdəfəlik adi və bir qayda olaraq, üzərində sağlamlıq üçün ziyanın olması haqqında xəbərdarlığın olmadığı elektron siqaretlərin satışı sayəsində gənclər üçün daha əlçatan olub.\n“Təcili tədbir görməsək, tütün sənayesinin qeyri-etik təcrübəsi səbəbindən tütün və nikotin istehlakçılarının yeni nəslinin yaranmasının şahidi ola bilərik”, – deyə ÜST-nin Avropa üzrə regional direktoru Hans Klyuge bildirib.\nCenevrədə jurnalistlərin qarşısında çıxış edən ÜST-nin Tibb şöbəsinin rəhbəri Kerstin Şotte xəbərdarlıq edib ki, tütün hər il səkkiz milyon və ya hər dörd saniyədə bir insanın həyatına son qoyur. Bununla belə, tütün tüstüsündən ölən 1,3 milyon insan özləri bu məmulatın istifadəçisi deyil, passiv siqaret çəkməyin qurbanı olur. Şotte qeyd edib ki, “dünyada uşaqların yarısı tütünlə çirkləndirilmiş hava ilə nəfəs alır və nəticədə hər il tütün tüstüsünün təsiri səbəbindən 51 min uşaq ölür”.",
        "views": "1426",
        "date": "28.09.2023 00:42",
        "link": "https://musavat.com/news/siqaret-cekenler-ucun-vacib-xeber_1009405.html"
    },
    {
        "title": "Beynəlxalq ödənişlərdə dolların payı rekord həddə çatdı",
        "category": "Dünya",
        "content": "Beynəlxalq bank xəbərləşmə sistemi olan SWIFT-lə reallaşan ödənişlərdə dolların payı rekord həddə çatıb.\nSWIFT-in yaydığı statistikaya əsasən avqust ayə ərzində beynəlxalq ödənişlərin 48,03 faizi dollarla həyata keçirilib. Bu, iyuldakı 46,5 faizdən 2 faizədək çox olmaqla statistikanın aparıldığı son beş ildə maksimumdur.\nSistemlə reallaşdırılan beynəlxalq ödənişlərdə avronun payı azalıb – iyuldakı 24,42 faizə qarşı avqustda 23,2 faiz təşkil edib. Bu, beynəlxalq sistemin hesabatı dövründə Avropa valyutası üçün rekord aşağı göstəricidir.\nBeynəlxalq ödənişlərdə ən çox istifadə edilən valyutaların reytinqində üçüncü yeri Britaniya funtu tutur ki, onun payı iyuldakı 7,63 faizdən avqustda 7,14 faizə enib.\nSonrakı yerlərdə payı 3,51 faizdən 3,68 faizə yüksələn Yapon yeni və 3,06 faizdən 3,47 faizə yüksələn Çin yuanı gəlir.\n  Musavat.com",
        "views": "426",
        "date": "28.09.2023 00:39",
        "link": "https://musavat.com/news/beynelxalq-odenislerde-dollarin-payi-rekord-hedde-catdi_1009417.html"
    },
    {
        "title": "ABŞ-dan İrana qarşı yeni SANKSİYA",
        "category": "Dünya",
        "content": "ABŞ İrana “Şahed” PUA-larının istehsalında kömək edənlərə qarşı sanksiya tətbiq edib.\nABŞ Maliyyə Nazirliyinin Xarici Aktivlərə Nəzarət İdarəsi (OFAC) İran, Çin Xalq Respublikası, Honq-Konq, Türkiyə və Birləşmiş Ərəb Əmirliklərində yerləşən beş qurum və iki fiziki şəxsə qarşı sanksiya tətbiq edib.\n\nABŞ Maliyyə Nazirliyinin məlumatına görə, onlar İranın PUA proqramı üçün vacib hissələrin alınmasında iştirak edirlər.\n  Musavat.com",
        "views": "488",
        "date": "28.09.2023 00:36",
        "link": "https://musavat.com/news/abs-dan-irana-qarsi-yeni-sanksiya_1009416.html"
    },
    {
        "title": "Koreya şirkətləri ABŞ-da 3 milyon çox avtomobili geri çağırır",
        "category": "Dünya",
        "content": "Cənubi Koreyanın avtomobil nəhəngləri olan Hyundai və Kia ABŞ-da 3,37 milyon avtomobili geri çağıracaq. Reutersin yazdığına görə, buna səbəb bir sıra modellərdə mühərrikin alışması hallarının qeydə alınmasıdır.\nİstehsalçılar bu avtomobillərin sahiblərindən təmir işləri başa çatana qədər avtomobillərini mümkün qədər binalardan uzaqda saxlamalarını xahiş ediblər. Belə ki, Hyundai bildirib ki, 2017-ci ildən bəri 21 yanğın və 21 digər istilik hadisəsi barədə məlumat qeydə alınıb. Eyni zamanda, Kia ən azı 10 təsdiqlənmiş yanğın və ərimə insidentləri ilə bağlı məlumatlara malikdir.\nKia America Borrego, Cadenza, Forte, Sportage, K900, Optima, Soul Rio, Sorento və Rondo modellərindən olan 1,73 milyon avtomobili geri çağırır. Bu, 2010-cu ildən 2017-ci ilə qədər olan modelləri əhatə edir.\nHyundai isə 2011-2015-ci illərdə istehsal olunan 1,64 milyon ədəd Elantra, Genesis Coupe, Sonata Hybrid, Accent, Azera, Veloster, Santa Fe, Equus, Veracruz, Tucson, Tucson Fuel Cell və Santa Fe Sport modellərini geri çağırır.\nReuters yazır ki, Hyundai sahiblərinə ABS modulunun qoruyucularının dəyişdirilməsi üçün avtomobillərini dilerə gətirmələri barədə məlumat verməyi planlaşdırır. Kia hələ də problemi həll etmək üzərində işləyir. İstehsalçılar geri çağırışla bağlı avtomobil sahiblərinə noyabrda məlumat verməyi planlaşdırırlar.\n  Musavat.com",
        "views": "528",
        "date": "28.09.2023 00:29",
        "link": "https://musavat.com/news/koreya-sirketleri-abs-da-3-milyon-cox-avtomobili-geri-cagirir_1009415.html"
    },
    {
        "title": "Səfir: \"Ermənistana 300 nəfərlik bir siyahı vermişik, onların təslim olmasını istəyirik\"",
        "category": "Ölkə",
        "content": "\"Ermənistana bəzi adlar vermişik, onların təslim olmasını istəyirik. 300 nəfərlik bir siyahıdır\".\nQaynarinfo xəbər verir ki, bunu \"CNN Türk\" kanalına Azərbaycanın Türkiyədəki səfiri Rəşad Məmmədov deyib.\nSəfir bildirib ki, siyahıdakı şəxslər I Qarabağ müharibəsi zamanı soyqırım və hərbi cinayətlər törətmiş şəxslərdir:\n\"Onlar I Qarabağ müharibəsi zamanı soyqırıma cəhd etmiş, hərbi cinayətlər törətmiş şəxslərdir. Onlardan biri bu gün Laçın yolunu keçərkən tutularaq (Ruben Vardanyan-red.) Bakıya göndərilib. O, Azərbaycan qanunlarına uyğun olaraq mühakimə olunacaq\".\nRəşad Məmmədov vurğulayıb ki, Azərbaycan sivil və beynəlxalq hüquqa diqqət yetirən dövlətdir:\n\"Hətta bizə qarşı çıxmış, o bölgədə yaşayan insanlara qarşı da mərhəmətli davranan bir dövlətdir. Ən son texnoloji sursatlardan istifadə etdik ki, oradakı mülki şəxslər zərər görməsin. Biz oo insanların qarşısında duran silahlı strukturlara qarşı mübarizə apardıq. Bir evin belə zərər görməsinə icazə vermədik. Biz hər şeyi etdik ki, insanlar qorxmasın, narahat olmasın. Buna görə heç kim bizi günahlandıra bilməz\".",
        "views": "1187",
        "date": "28.09.2023 00:26",
        "link": "https://musavat.com/news/sefir-ermenistana-300-neferlik-bir-siyahi-vermisik-onlarin-teslim-olmasini-isteyirik_1009409.html"
    },
    {
        "title": "Fransa mətbuatı Qarabağın erməniəsilli sakinlərinin Ermənistana keçidini izləyib",
        "category": "Son xəbər",
        "content": "Fransa mətbuatı “Laçın” sərhəd-buraxılış məntəqəsində Qarabağın erməniəsilli sakinlərinin könüllü şəkildə və sərbəst formada Ermənistana keçidi prosesini izləyib.\n“Report” xəbər verir ki, RFI radiosunun əməkdaşı məntəqə yaxınlığında olub.\nRadionun xəbərində qeyd olunub ki, burada Ermənistana keçən şəxslərin sənədləri yoxlanılır, texniki vasitələrlə şəxsiyyətləri müəyyənləşdirilir.\nSərhəddəki qaçqınlardan bəziləri “France-Presse”ə bildiriblər ki, separatçı rejimin nümayəndələri onları Qarabağı tərk etməyə təşviq edib.\nMəqalədə qeyd olunub ki, sentyabrın 25-də Xankəndi şəhəri yaxınlığında yanacaqdoldurma məntəqəsində yanğınla müşayiət olunan partlayışda 100-dən çox adam ölüb, 290 nəfər yaralanıb.\nBildirilib ki, Azərbaycan Qızıl Xaç Komitəsinə qurbanların müalicəsinə kömək etmək üçün təcili yardım maşınları ilə sürətlə hərəkət etməyə, Ermənistana isə 67 nəfəri helikopterlə İrəvandakı yanıq mərkəzinə təxliyə etməyə icazə verib.\nYazıda Qarabağla bağlı sonrakı proseslərə də toxunulub.\n\"Azərbaycan Qarabağda silahı yerə qoyan erməni hərbçilərə amnistiya tətbiq etmək niyyətindədir. Amma Qarabağ müharibələri zamanı hərbi cinayətlər törədənlər bizə təhvil verilməlidir\", - Azərbaycan hökumətindəki mənbə “France-Presse” nəşrinə bildirib.",
        "views": "653",
        "date": "28.09.2023 00:10",
        "link": "https://musavat.com/news/fransa-metbuati-qarabagin-ermeniesilli-sakinlerinin-ermenistana-kecidini-izleyib_1009408.html"
    },
    {
        "title": "Vardanyan Rusiyadan heç bir kömək ala bilməyəcək: SƏBƏB...",
        "category": "Son xəbər",
        "content": "Ruisya qondarma “Dağlıq Qarabağ\"ın \"dövlət naziri\" vəzifəsində çalışmış Ruben Vardanyana heç bir hüquqi kömək etməyəcək.\n\"Report\" Rusiya KİV-ə istinadən xəbər verir ki, bunu Rusiya Federasiya Şurasının Konstitusiya Qanunvericiliyi və Dövlət Komitəsinin üzvü Aleksandr Başkin deyib.\nOnun sözlərinə görə, Ruben Vardanyan Rusiya vətəndaşlığından imtina etdikdən sonra Moskva ona kömək edə bilməyəcək, bu onun qərarının nəticəsidir.\n“Vətəndaşlıqdan imtina etmək könüllü seçim idi, müvafiq olaraq bu addımın bütün hüquqi nəticələri onun seçiminə görədir\", - Başkin qeyd edib.\nQeyd edək ki, sentyabrın 27-də “Laçın” dövlət sərhədinin buraxılış məntəqəsində Dövlət Sərhəd Xidmətinin hərbi qulluqçularının sayıqlığı nəticəsində ölkə ərazisinə qeyri-qanuni gələrək qondarma “Dağlıq Qarabağ Respublikasının Dövlət naziri” vəzifəsində çalışmış 1968-ci il təvəllüdlü Ruben Karleni Vardanyan Azərbaycan Respublikasından Ermənistan istiqamətində hərəkət edərkən saxlanılıb. O, DSX-nin Çevik Hərəkət Qüvvələri əməkdaşlarının müşayiəti ilə Bakı şəhərinə gətirilib. Saxlanılan şəxs barəsində müvafiq qərar qəbul edilməsi üçün aidiyyəti dövlət orqanlarına təhvil verilib.",
        "views": "960",
        "date": "27.09.2023 23:54",
        "link": "https://musavat.com/news/vardanyan-rusiyadan-hec-bir-komek-ala-bilmeyecek-sebeb_1009412.html"
    },
    {
        "title": "Türkiyə Prezidenti son 10 ildə ilk dəfə Misir səfirini qəbul edib",
        "category": "Dünya",
        "content": "Türkiyə Prezidenti Rəcəb Tayyib Ərdoğan sentyabrın 27-də Misir səfiri Əmir Süleyman Abdülməcid əl-Hamaminin etimadnaməsini qəbul edib.\n“Report” xəbər verir ki, bu barədə Türkiyə Prezidentinin Administrasiyası məlumat yayıb.\nAdministrasiyanın dərc etdiyi şəkillərə əsasən, əl-Hamami qəbula ailəsi ilə birgə gəlib. O, 2019-cu ildən Misirin Ankaradakı müvəqqəti işlər vəkili vəzifəsində çalışıb. Diplomat əvvəllər Misirin Danimarka, Niger, Bolqarıstandakı səfirliklərində və BMT missiyasında işləyib.\nBundan əvvəl Ərdoğan Hindistanda misirli həmkarı Əbdülfəttah əl-Sisi ilə danışıqlar aparıb, Türkiyənin dövlət başçısı iki ölkə arasında mayeləşdirilmiş təbii qaz və nüvə enerjisi sahəsində əməkdaşlığın intensivləşdirilməsinin böyük əhəmiyyətini qeyd edib.\nBildirilib ki, görüş zamanı prezidentlər ikitərəfli əlaqələr, ticarət həcminin artırılması, regional və qlobal məsələləri müzakirə ediblər.",
        "views": "241",
        "date": "27.09.2023 23:39",
        "link": "https://musavat.com/news/turkiye-prezidenti-son-10-ilde-ilk-defe-misir-sefirini-qebul-edib_1009403.html"
    },
    {
        "title": "“Ermənilərin arasında da yaxşı insanlar var, gərək Allahla danışasan“ - Xalq artisti",
        "category": "Ölkə",
        "content": "\"İndiyə kimi ermənilərə etibar etmişik, bundan sonra etmək olarmı, ya yox, adam bilmir. Onların həftəsi 7 gün deyil, başlarını itiriblər, özləri də bilmir ki, nə edirlər. Sözün düzü, mən ermənilərə artıq inanmıram. Amma bir məsələ var ki, mənim onlara inanıb-inanmamağımın məsələyə heç bir aidiyyəti yoxdur, artıq qərar verilib\".\nMusavat.com xəbər verir ki, bu sözləri Yenisabah.az-a Xalq artisti Mübariz Tağıyev deyib. Qarabağda aparılan antiterror əməliyyatından danışan sənətçi bunun zamanının gəldiyini bildirib. O, ermənilərə inanmadığını bildirib:\n\"Bu gün anım günüdür, minlərlə şəhidimiz, qaziimiz var, bu yolda görün nə qədər gənc vətəndaşlarımızı itirdik. Biz 30 il gözlədik, onlara sülh təklif etdik. Bu günə şükürlər olsun. Sonuncu antiterror əməliyyatlarından sonra mən də fikirləşdim ki, artıq uzun illər keçib, övladlarımız, hətta nəvələrimiz də böyüyüb, bundan sonra nə qədər dərd çəkəcəyik, artıq bəsdir. Görün, neçə illərdir bu gərginlik davam edir.\nBundan sonra ermənilərə inanmaq olar, ya olmaz bilmirəm, mən də orada doğulub-böyümüşəm, ermənilərin arasında da yaxşı insanlar var, gərək Allahla danışasan. Onların yaxşılarına da lənət, ancaq Qarabağda olan tör-töküntüləri onlar özləri də sevmirdilər, zəhlələri gedirdi. Bu bir siyasət idi, ortaya atdılar\".\nMüğənni SSRİ dövründə ermənilərin azərbaycanlılarla sülh içərisində yaşadığını qeyd edib:\n\"Qarabağda yaşayan ermənilərin müsahibələrinə mən də qulaq asıram, yaşlı nəslin nümayəndələri həqiqəti danışırlar, SSRİ vaxtı onlar azərbaycanlılarla normal yaşayırdılar. Mən həmin vaxt Mahnı Teatrının kollektivi ilə birgə dəfələrlə Qarabağa getmişəm. Orada normal həyat davam edirdi. Hadisələr sonradan yavaş-yavaş başlandı, ssenari üzrə davam etdi. Çünki Qarabağ cənnət məkandır, oranın təkcə havası, suyu əvəzsiz deyil, torpağın altı da nemətlərlə doludur. Ermənilər hələ də başa düşmür ki, hər şey bitdi, vəssalam! Hələ də nə isə axtarırlar.\nHazırda ermənilərin əksəriyyəti Qarabağdan gedir. Mənə elə gəlir ki, onların çoxu bəlkə də getməzdi, sadəcə onların arasında içləri irinli olanlar hələ də var və beyinlərinə başqa şeylər yeridirlər. Onlara deyirlər ki, \"Siz bundan sonra İrəvana ayaq basa bilməyəcəksiniz\", \"Siz millətinizi danırsınız\" və s. Tüpürüm sizin millətinizə!\nBiz neçə illər müharibənin bitməsini gözləmişik, bu artıq olmalı idi. Ayrı yol yox idi. Torpaq uğrunda nə qədər şəhid verdik. Onların ailələri nə qədər dərdli olsalar da başlarını dik tutur. Mən dəfələrlə verilişlərdə şəhid anaları ilə birgə qonaq olmuşam, baxırsan ki, qadın əriyib gedib, 50 yaşlı qadın 80 yaşında görünür. Ancaq yenə də ana məğrurluğunu saxlayıb deyir ki, oğlum Vətən yolunda şəhid olub. Bax, ucalıq budur! Buna sevinmək lazımdır, bu millət həmişə qəhrəman millət olub. Bəzən çoxları tariximizi başqa tərəfə yayındırır, amma bu faktdır!\nSağ olsun, türk qardaşlarımız həmişə yanımızda oldular. Tək onlar yox, bizi istəyən dövlətlər yanımızda oldu. Bunları da qeyd etmək lazımdır, onlara hər zaman minnətdarlığımızı bildiririk\".",
        "views": "1046",
        "date": "27.09.2023 23:09",
        "link": "https://musavat.com/news/ermenilerin-arasinda-da-yaxsi-insanlar-var-gerek-allahla-danisasan-xalq-artisti_1009404.html"
    },
    {
        "title": "Komaya düşən Qənirə Paşayevanın son vəziyyəti - VİDEO",
        "category": "Ölkə",
        "content": "Sentyabrın 23-də Mərkəzi Klinik Xəstəxanaya yerləşdirilən millət vəkili Qənirə Paşayevanın müalicəsi davam edir.\nMusavat.com xəbər verir ki, bu barədə İTV-nin sujetində bildirilib. Millət vəkilinin qardaşı H.Paşayev bu barədə açıqlama bildirib.\nDaha ətraflı sujetdə:",
        "views": "2645",
        "date": "27.09.2023 22:54",
        "link": "https://musavat.com/news/komaya-dusen-qenire-pasayevanin-son-veziyyeti-video_1009406.html"
    },
    {
        "title": "Mərakeşdə zəlzələdən ölənlərin sayı 3 minə yaxınlaşır",
        "category": "Dünya",
        "content": "Mərakeşdə zəlzələdən ölənlərin sayı 2 960-a yüksəlib.\n“Report” “TRT Haber”ə istinadən xəbər verir ki, bu barədə ölkə hökumətinin sözçüsü Mustafa Baytas Nazirlər Kabinetinin iclasından sonra açıqlayıb.\nƏrazidə işlərin davam etdiyi bir vaxtda dağılmış evlərin sayılması prosesinin müxtəlif payçılar arasında koordinasiya əsasında aparıldığını qeyd edən mətbuat katibi hökumətin zərər çəkmiş evlərin hesablanmasını gələn ayın sonuna qədər başa çatdıracağına ümid etdiyini deyib.\nSözçüsünün dediyinə görə, hesablama prosesi başa çatdıqdan sonra bu sentyabrdan başlayaraq bir il ərzində zəlzələdən zərər çəkmiş hər ailəyə aylıq 2 500 dirhəm (250 ABŞ dolları) məbləğində ödəniş ediləcək.\nXatırladaq ki, daha öncə krallığın Daxili İşlər Nazirliyi təbii fəlakətdən 2 946 nəfərin öldüyünü açıqlamışdı.\nQeyd edək ki, Mərakeş Milli Geofizika İnstitutundan verilən açıqlamaya görə, 7 maqnitudalı zəlzələ sentyabrın 7-də yerli vaxtla saat 23:11-də (Bakı vaxtı ilə sentyabrın 8-də saat 02:11-də) baş verib. Zəlzələnin episentri Mərakeş-Safi bölgəsinə daxil olan Əl-Hauz əyalətində yerləşən İgil bölgəsində olub, yeraltı təkanların ocağı 8 km dərinlikdə yerləşib.",
        "views": "274",
        "date": "27.09.2023 22:29",
        "link": "https://musavat.com/news/merakesde-zelzeleden-olenlerin-sayi-3-mine-yaxinlasir_1009399.html"
    },
    {
        "title": "İlhamla Fərizənin sevgi dastanı təkrarlandı - VİDEO",
        "category": "Ölkə",
        "content": "Xəbər verdiyimiz kimi, Ordumuzun ötən günlərdə həyata keçirdiyi antiterror əməliyyatı zamanı igidlərimizdən biri Mustafayev Vəli Ceyhun oğlu Şəhidlik zivəsinə yüksəlib.\nBu hadisəni eşidən sevgilisi isə onu tək qoymayacağını bildirərək həyatına son qoyub.\nMusavat.com xəbər verir ki, Baku TV şəhid Vəli Mustafayevin ailəsindən müsahibə alıb.",
        "views": "2104",
        "date": "27.09.2023 22:14",
        "link": "https://musavat.com/news/ilhamla-ferizenin-sevgi-dastani-tekrarlandi-video_1009398.html"
    },
    {
        "title": "Daha bir böyük COVID pandemiyasının vaxtı AÇIQLANDI",
        "category": "Yaşam",
        "content": "Dünyada 2020-2022-ci illərdə baş vermiş pandemiyaya bənzər böyük koronavirus infeksiyasının pandemiyasının yaranması yalnız immunitetə malik nəslin getməsi ilə mümkündür. Rusiya Dövlət Elmi “Vektor” Mərkəzinin molekulyar virusologiya şöbəsinin rəhbəri Valeri Loktyev “Openbio” forumundan kənar müzakirələr zamanı bildirib ki, böyük pandemiyasız dövr təxminən 30 il çəkəcək.\nKoronavirus infeksiyası ilə mübarizə üzrə federal əməliyyat qərargahı bir gün əvvəl Rusiyada son həftədə COVID-ə yoluxma hallarının 22,3%, xəstəxanaya yerləşdirilənlərin sayının isə 18% artdığını bildirmişdi. Rusiya Federasiyasının 47 regionunda xəstəxanaya yerləşdirilənlərin sayında artım, 74 regionda isə xəstələnmə hallarının artması qeyd edilib.\n“Çox güman ki, yeni ciddi koronavirus pandemiyaları immuniteti olan bu nəsil bitdikdən sonra yaranacaq. Yəni böyük pandemiyalar kifayət qədər uzun - onilliklərlə fasilələrlə qeydə alınıb. Lakin burada vəziyyəti ağırlaşdıran bir hal var. İlk koronavirus epidemiyası 2003-cü ildə, növbətisi isə 2020-ci ildə baş verib. Aralarında 17 il var. Amma 2003-cü ildə genişmiqyaslı epidemiya olmadı, ona görə də indi, məncə, sakit 30 illiyimizi yaşayırıq”, - deyə o bildirib.\nLoktyev izah edib ki, adətən pandemiyalar arasındakı bu müddət insan ömrünün yarısına bərabərdir, qrip virusu üçün bu müddət 57 ildir. Alim əlavə edib ki, koronavirus infeksiyası artıq mövsümi infeksiyaya çevrilib.//Oxu.az",
        "views": "1499",
        "date": "27.09.2023 21:59",
        "link": "https://musavat.com/news/daha-bir-boyuk-covid-pandemiyasinin-vaxti-aciqlandi_1009381.html"
    },
    {
        "title": "\"Bacılar\" danışdı - Paşinyan Makrona zəng etdi",
        "category": "Son xəbər",
        "content": "Nikol Paşinyan Emmanuel Makronla telefon danışığı aparıb. Musavat.com bildirir ki, bu barədə Ermənistan XİN məlumat yayıb.\nMəlumatda bildirilir ki, \"bacılar\" \"...Qarabağdakı humanitar vəziyyəti\", eləcə də erməni köçkünlərlə bağlı vəziyyəti müzakirə ediblər.\n\"Ermənistan-Fransa ikitərəfli gündəliyindəki məsələlərə də toxunulub\", deyə, yayılan məlumatda vurğulanır.\n  Musavat.com",
        "views": "1313",
        "date": "27.09.2023 21:46",
        "link": "https://musavat.com/news/bacilar-danisdi-pasinyan-makrona-zeng-etdi_1009400.html"
    },
    {
        "title": "Ukrayna ordusundan UĞURLU ƏMƏLİYYAT",
        "category": "Dünya",
        "content": "Ukrayna hərbçiləri Baxmutun cənubunda əməliyyatı davam etdirir. Xüsusilə, ordu Baxmut-Qorlovka magistralını nəzarətdə saxlayır və hərəkət edən Rusiya texnikalarını sıradan çıxarır.\nBu barədə Ukrayna Silahlı Qüvvələrinin şərq qoşun qrupunun mətbuat xidmətinin rəhbəri İlya Yevlaş bildirib.\nOnun sözlərinə görə, son 24 saat ərzində ukraynalı hərbçilər Kleşçievka, Odradovka və Şum yaxınlığında uğurlar əldə ediblər. Orada Ukrayna Silahlı Qüvvələri hücumu davam etdirir və rusları işğal etdikləri ərazilərdən sıxışdırıb çıxarır.//Axar.az",
        "views": "1764",
        "date": "27.09.2023 21:46",
        "link": "https://musavat.com/news/ukrayna-ordusundan-ugurlu-emeliyyat_1009390.html"
    },
    {
        "title": "Şimali Koreyaya keçən ABŞ hərbçisindən XƏBƏR VAR\nFOTO",
        "category": "Dünya",
        "content": "Cənubi Koreyadan Şimali Koreyaya qanunsuz keçən amerikalı hərbçi ABŞ-a təhvil verilib.\nBu barədə \"Associated Press\" məlumat yayıb.\nQeyd olunub ki, Travis Kinq adlı hərbçi yayda Şimali Koreya ərazisinə qanunsuz daxil olub və Pxenyan onu Vaşinqtona təhvil verib.\nXatırladaq ki, 18 iyulda ABŞ Müdafiə Nazirliyi amerikalı hərbçinin Cənubi Koreyanın demarkasiya xəttini icazəsiz keçdiyini və Şimali Koreyada saxlanılması barədə məlumat yayıb.//APA",
        "views": "864",
        "date": "27.09.2023 21:34",
        "link": "https://musavat.com/news/simali-koreyaya-kecen-abs-herbcisinden-xeber-var_1009377.html"
    },
    {
        "title": "Arda \"Real\"ın məşqinə davam gətirmədi - Klubdan göndərilir?",
        "category": "Ölkə",
        "content": "\"Real Madrid\"in futbolçusu Arda Gülerin ikinci dəfə zədələnməsindən sonra İspaniya mətbuatı futbolçu ilə bağlı diqqətçəkən iddia irəli sürüb.\nQeyd olunub ki, Arda Gülerin yüksək tempə hələ hazır olmadığı və buna görə də yüksək fiziki məşqlərə hazır olmadığı bildirilir.\n“Relevo”nun məlumatına görə, baş məşqçi Karlo Ançelotti Ardanın oynamasına icazə verdikdən sonra o zədələnib. “Mundo Deportivo” qəzetinin məlumatına görə, Arda bir ay yaşıl meydanlardan uzaq qala bilər.\nQeyd edək ki, Arda Gülerin arxa əzələsindən zədə aldığı bildirilir. O, bundan əvvəl zədələndiyi üçün hələki əsas heyətdə yer almayıb. O məşqlərə yeni qoşulmuşdu.\nKlub rəhbərliyi onun icarə əsasında başqa kluba göndərilməsini irəli sürsə də, Ançelotti qarşı çıxmışdı.//Metbuat.az",
        "views": "1910",
        "date": "27.09.2023 21:22",
        "link": "https://musavat.com/news/arda-real-in-mesqine-davam-getirmedi-klubdan-gonderilir_1009376.html"
    },
    {
        "title": "\"Rus sülhməramlıları Azərbaycandan çıxacaq\" - SENSASİON AÇIQLAMA",
        "category": "Qarabağ xəbərləri",
        "content": "Ermənistanda baş verən siyasi qalmaqal və Qarabağdakı son antiterror tədbirləri müxtəlif siyasi dairələrdə ciddi müzakirə olunur. Rusiyada da erməni mövzusu gündəmin ən çox müzakirə olunan mövzusudur. Rusiya mətbuatı bununla bağlı müxtəlif səpkili materiallar dərc edir.\nRusiyalı siyasi icmalçı, köşə yazarı Alexander Budbergin toxunduğu bəzi məqamları oxucuların diqqətinə çatdırırıq.\nBudberq qeyd edir ki, Ermənistan cəmiyyəti Qarabağ problemindən bezib və yorulub: \"Rusiya sülhməramlısı da Azərbaycanı tərk edəcək. Rusiyada erməni lobbisinin maraqlarını güdənlər bundan sonra susacaq və sakit oturacaqlar. Aydındır ki, Azərbaycanda Qarabağın statusu müzakirə mövzusu deyil. Orada yaşayan erməniəsilli Azərbaycan vətəndaşlarının statusu Azərbaycanın digər bölgələrində yaşayan əhalinin statusu ilə eyni olacaq. Ermənistanda bu məsələyə və baş verənlərə sakit yanaşırlar. Bunu İrəvan küçələrində etirazçıların sayından da görmək olar. Bu o deməkdir ki, hətta Ermənistan faktiki olaraq Qarabağ üçün ayrıca status iddiasında deyil. Deməli, Ermənistan cəmiyyəti Qarabağ problemindən bezib\".//konkret.az",
        "views": "2466",
        "date": "27.09.2023 21:09",
        "link": "https://musavat.com/news/rus-sulhmeramlilari-azerbaycandan-cixacaq-sensasion-aciqlama_1009384.html"
    },
    {
        "title": "Vardanyanı həbs edən Elçin Quliyevin oğlu imiş - FOTO",
        "category": "Ölkə",
        "content": "Separatçıların keçmiş “dövlət naziri”, erməni əsilli rusiyalı iş adamı Ruben Vardanyan Qarabağdan Ermənistana getmək istəyərkən həbs edilib.\nGununsesi.info Dövlət Sərhəd Xidməti tərəfindən paylaşılan fotoda Vardanyanı saxlayan hərbçilərdən birinin kimliyini öyrənib.\nBelə ki, Vardanyanın qolundan tutan gənc hərbçi Dövlət Sərhəd Xidmətinin rəisi general-polkovnik Elçin Quliyevin oğlu Məhəmməd Quliyevdir.\nMəlumata görə, Məhəmməd Quliyev DSX -da zabit kimi çalışır.",
        "views": "4349",
        "date": "27.09.2023 21:08",
        "link": "https://musavat.com/news/vardanyani-hebs-eden-elcin-quliyevin-oglu-imis-foto_1009397.html"
    },
    {
        "title": "Səyahət üçün dünyanın ən yaxşı şəhərləri – SİYAHI",
        "category": "Maraqlı",
        "content": "Səyahət üçün dünyanın ən yaxşı şəhərərinin siyahısı açıqlanıb.\nMəlumata görə, siyahıya daxil olan şəhərlərdə insanların mehribanlığı və yaşayış minimumu, qiymətlər, həftəlik iş saatları, nəqliyyatın keyfiyyəti kimi amillər nəzərə alınıb.\nSiyahını təqdim edirik:\nLissabon\nBarselona\nAfina\nRoma\nSidney\nMadrid\nToronto\nSan Xose\nİstanbul\nBanqkok\nKanpur\nLas Vegas\nBrighton\nTokio\nDamar\nParis\nStokholm\nFrankfurt\nKardiff\nHelsinki\nDublin\nMemfis\nBrüssel\nAmsterdam\nOksford\nOslo\nLondon\nSeul\nSan-Fransisko\nNyu-York\n(Lent.az)",
        "views": "1343",
        "date": "27.09.2023 20:55",
        "link": "https://musavat.com/news/seyahet-ucun-dunyanin-en-yaxsi-seherleri-siyahi_1009358.html"
    },
    {
        "title": "\"Atatürk\" filmi tezliklə bu kanalda yayımlanacaq",
        "category": "Mədəniyyət",
        "content": "“Disney+” platformasının “Atatürk” serialı film versiyasında həm telekanallarda, həm də kinoteatrlarda yayımlanacaq.\nMəlumata görə, oktyabrın 29-da, Türkiyə Cümhuriyyətinin 100 illiyi münasibətilə \"Fox TV\" ekranlarında “Atatürk” filmi ilk dəfə tamaşaçı qarşısına çıxacaq.\nİkinci film dekabrın 22-də kinoteatrlarda nümayiş etdiriləcək.\n2024-cü ildə Fox Tv ekranlarında “Atatürk” serialı bütöv şəkildə yayımlanmağa başlayacaq.\nMehmet Ağa Öztekinin quruluş verdiyi filmdə baş rolda məşhur kinoaktyor Aras Bulut İynəmli oynayır. Film Mustafa Kamal Atatürkün gənclik illərindən və mübarizəsindən bəhs edir.\nFilmdə Songül Öden, Mehmet Günsür, Sarp Akkaya, Berk Cankat - Ali Fuat Cebesoy Esra Bilgiç, Sahra Şaş, Bertan Asllani kimi aktyorlar rol alıblar.\nFilmin prodüsseri Saner Ayar media nümayəndələrinə verdiyi açıqlamada bildirib:\n“FoxTv-də “Atatürk” serialının xüsusi versiyası yayımlanacaq. Biz iki ayrı film hazırladıq. Bunu filmimizin daha geniş kütlələrə yayıla bilməsi üçün etmişik”.\nQeyd edək ki, avqus ayında rəqəmsal yayım platforması olan “Disney+” bu serialı yayımdan qaldıracağını bildirməklə türk xalqının sərt etirazı ilə qarşılaşmışdı.//Lent.az",
        "views": "789",
        "date": "27.09.2023 20:43",
        "link": "https://musavat.com/news/ataturk-filmi-tezlikle-bu-kanalda-yayimlanacaq_1009351.html"
    },
    {
        "title": "SON DƏQİQƏ! Ceyhun Bayramov Lavrovla Qarabağdan DANIŞDI",
        "category": "Siyasət",
        "content": "Azərbaycanın xarici işlər naziri Ceyhun Bayramov və Rusiyanın xarici işlər naziri Sergey Lavrov arasında telefon danışığı baş tutub.\nBu barədə Musavat.com-a Azərbaycan Xarici İşlər Nazirliyindən bildirilib.\nTelefon danışığı zamanı Azərbaycan və Rusiya arasında mövcüd əməkdaşlıq gündəliyi, Azərbaycan və Ermənistan arasında normallaşma prosesi, habelə regionda cari vəziyyət müzakirə olunub.\nCeyhun Bayramov Azərbaycanın Qarabağ bölgəsində yaşayan erməni sakinlərin reinteqrasiyasiyası üzrə dialoqa sadiqliyini, ölkəmizin erməni sakinlərin ehtiyaclarının qarşılanması üçün kompleks tədbirləri davam etdirəcəyini diqqətə çatdırıb.\nAzərbaycan ərazilərində qondarma rejimin buraxılması və erməni silahlı qüvvələrinin tərksilahı, habelə Azərbaycan ərazilərindən çıxarılması işinin həyata keçirildiyi, bununla yanaşı, Azərbaycanın Ermənistanla sülh prosesinin irəliləməsində maraqlı olduğu vurğulanıb.\nTelefon danışığı zamanı həmçinin qarşılıqlı maraq doğuran digər məsələlər ətrafında fikir mübadiləsi aparılıb.\n***\nAzərbaycan və Rusiya xarici işlər nazirləri arasında telefon danışığı olub.\nNazirlər - Ceyhun Bayramov və Sergey Lavrov Qarabağdakı vəziyyət, o cümlədən humanitar yardımın göstərilməsi, yerli erməni əhalisinin hüquq və təhlükəsizliyinin təmin edilməsi məsələlərini müzakirə ediblər.\nBakı və İrəvan arasında sülh müqaviləsinin işlənilib-hazırlanması, Ermənistan-Azərbaycan sərhədinin delimitasiyası və nəqliyyat kommunikasiyalarının açılması ilə bağlı 2020-2022-ci illərdə ən yüksək səviyyədə imzalanmış üçtərəfli sazişlər kompleksinin həyata keçirilməsi yolları nəzərdən keçirilib.\nHəmçinin ikitərəfli və regional gündəmdə olan bir sıra mövzulara da toxunulub.\nMüxtəlif səviyyələrdə gələcək təmaslar barədə razılıq əldə olunub. (APA)",
        "views": "1157",
        "date": "27.09.2023 20:38",
        "link": "https://musavat.com/news/son-deqiqe-ceyhun-bayramov-lavrovla-qarabagdan-danisdi_1009396.html"
    },
    {
        "title": "“Azərbaycan Qarabağda buna icazə verməyəcək” - DETALLAR",
        "category": "Qarabağ xəbərləri",
        "content": "“Azərbaycan antiterror əməliyyatlarla tam suverenliyini bərpa etmiş oldu. Bununla da Ermənistanla Azərbaycan arasında sülh müqaviləsinin bağlanması istiqamətində növbəti maneə aradan qaldırıldı”.\nBunu Musavat.com-a açıqlamasında politoloq Məhəmməd Əsədullazadə bildirib.\nEkspert qeyd edib ki, Azərbaycan Xankəndi və ətrafında tam humanitar qaydalara əməl edərək prosesi yüksək səviyyədə aparır:\n“Məhz bunu Ermənistan rəhbərliyi də aydın şəkildə qeyd edir. Qarabağdan gedənlər isə Ermənistan vətəndaşlarıdır və bir çoxu da Azərbaycan vətəndaşlığını qəbul etməyənlərdir. Azərbaycan onların da gedişini yüksək səviyyədə təşkil edir və yardımlar edir. Həmçinin Azərbaycan reinteqrasiya siyasətini uğurla həyata keçirir”.\nPolitoloq rəsmi Vaşinqtonun mövqeyindən bəhs edərkən bildirib ki, ABŞ Beynəlxalq İnkişaf Agentliyi də artıq bunun fərqindədir:\n“ABŞ-ın Qarabağda nəzarət missiyasını təşkil etmək planı regionda güclənməyə xidmət edir. Halbuki, bu, Azərbaycanın daxili işidir. ABŞ bununla yanlış siyasət ortaya qoyur. Azərbaycan qəti şəkildə buna icazə verməyəcək”.\nM.Əsədullazadə vurğulayıb ki, biz Qarabağa beynəlxalq təşkilatların və dövlətlərin daxil olmasına imkan verə bilmərik:\n“Burada Beynəlxalq Qırmızı Xaç Komitəsi və Rusiya sülhməramlı qüvvələri var. Digər dövlətlər gəlib burada böhran yaradacaqlar. Xüsusilə ABŞ erməni lobbisinin təsiri ilə beynəlxalq missiya adı altında gəlib hər hansı bir müstəsna hüquqa malik olduğunu ortaya atacaq. O halda Azərbaycanın suverenliyinə qarşı proses başlaya bilər. Arzuolunandır ki, ABŞ vasitəçi olaraq Ermənistan və Azərbaycan arasında sülh müqaviləsinin bağlanmasına səmimi şəkildə dəstək versin. ABŞ-ın Qarabağda yaşayan ermənilərlə bağlı mövqeyi strateji cəhətdən yanlışdır və bu, Vaşinqtonun region siyasətinin zəifləməsinə gətirə bilər. Amerika Azərbaycanla Cənubi Qafqaz siyasətində ortaq çalışarsa, regionda mövqeyini gücləndirə bilər. Amma Azərbaycan əleyhinə, rəsmi Bakının iradəsinə zidd siyasət aparmaq Vaşinqtonun yeni nizamda siyasətini fiaskoya uğradacaq”.\nElşad,\nMusavat.com",
        "views": "3793",
        "date": "27.09.2023 20:34",
        "link": "https://musavat.com/news/azerbaycan-qarabagda-buna-icaze-vermeyecek-detallar_1009394.html"
    },
    {
        "title": "İrəvan KTMT-dən çıxmaqla bağlı məlumat yaydı",
        "category": "Region",
        "content": "Təhlükəsizliyin təmin edilməsi və Ermənistanın KTMT-dən çıxması ilə bağlı kifayət qədər çox müzakirələr gedir.\nBunu Ermənistan parlamentinin Müdafiə və təhlükəsizlik məsələləri üzrə daimi komissiyasının sədr müavini Armen Xaçatryan deyib.\n“Təbii ki, Ermənistanın KTMT-dən çıxması ilə bağlı kifayət qədər müzakirələr gedir. Xalq arasında nə müzakirə olunursa, parlamentdə də eyni şey müzakirə olunur. Müzakirələr var, amma KTMT-dən çıxmaq bir günün işi deyil. Bir gün qalxıb “mən getdim” deməklə də getmiş sayılmırsan. KTMT ilə bağlı çoxlu sazişlər var, çoxlu dövlətlərarası hüquqi aktlar var, bütün bunları müzakirə etmək və təhlil etmək lazımdır. Bundan əlavə, hazırda KTMT-dən çıxmağın bizə bir fayda verəcəyini düşünmürük. Milli və dövlət maraqlarını rəhbər tuturuq. Hər şeyi sakit düşünməliyik. Lazımi vaxtda görülən iş artıq uğurun yarısıdır və ya əksinə. Yaxın gələcəkdə belə planlar yoxdur, müzakirələr var, amma konkret layihələrin hazırlanması üzərində işləyən elə ciddi müzakirələr yoxdur”, - o bildirib.//Axar.az",
        "views": "3645",
        "date": "27.09.2023 20:31",
        "link": "https://musavat.com/news/irevan-ktmt-den-cixmaqla-bagli-melumat-yaydi_1009382.html"
    },
    {
        "title": "DTX Anım Günü ilə bağlı tədbir keçirdi - FOTOLAR",
        "category": "Ölkə",
        "content": "27 Sentyabr - Anım Günü ilə bağlı Bakı Bələdiyyə Teatrı Dövlət Təhlükəsizliyi Xidmətinin (DTX) Mədəniyyət Mərkəzində “Unutqanlıq qorxunc bəladır” adlı tamaşa səhnələşdirilib.\nBu barədə Musavat.com-a DTX-nin Mətbuat xidmətindən məlumat verilib.\nBildirilib ki, DTX-nin əməkdaşlarının, ictimaiyyət nümayəndələrinin iştirak etdiyi tədbirdə nümayiş etdirilən, Azərbaycan xalqının məruz qaldığı soyqırımı və digər faciəvi hadisələrdən bəhs edən tamaşa qonaqların böyük marağına səbəb olub.\nMusavat.com",
        "views": "319",
        "date": "27.09.2023 20:22",
        "link": "https://musavat.com/news/dtx-anim-gunu-ile-bagli-tedbir-kecirdi-fotolar_1009395.html"
    },
    {
        "title": "Ermənipərəst senatordan XƏBƏR VAR",
        "category": "Dünya",
        "content": "ABŞ Konqresindəki ermənipərəst senator Bob Menendez və həyat yoldaşı sərbəst buraxılıb.\nBu barədə xarici KİV məlumat yayıb.\nNyu-Yorkda məhkəməsi onların pasportlarını müsadirə edib və bunun müqabilində sərbəst buraxılıb.\nXatırladaq ki, B.Menendez pul və qızıl külçələr şəklində rüşvət almaqda ittiham edilir.//APA",
        "views": "1092",
        "date": "27.09.2023 20:19",
        "link": "https://musavat.com/news/ermeniperest-senatordan-xeber-var_1009393.html"
    },
    {
        "title": "Aldadılması mümkün olmayan BÜRCLƏR",
        "category": "Astrologiya",
        "content": "Ulduzlar müxtəlif bürclər altında doğulmuş insanlara bir sıra unikal keyfiyyətlər bəxş edib.\nAstroloqların fikrincə, bürc dairəsinin bəzi nümayəndələri yüksək inkişaf etmiş intuisiya ilə seçilirlər.\nSöhbət həssas və emosional sahə ilə sıx bağlı olan su elementinin nümayəndələrindən gedir. Vəziyyəti dəri vasitəsilə sözün həqiqi mənasında hiss etmək qabiliyyətinə görə, su elementlərinin nümayəndələrini - Xərçəng, Əqrəb və Balıqları aldatmaq demək olar ki, mümkün deyil.\nXarici mühitdəki ən incə dəyişiklikləri dərk edə bilirlər, tez-tez \"peyğəmbərlik\" xəyalları görürlər və hadisələri proqnozlaşdırırlar. Su elementinin nümayəndələri gözlənilmədən inanılmaz dərəcədə cəlbedici görünən təklifdən imtina etdikdə təəccüblənməməlisiniz - onlar hiss edirlər ki, sonda hər şey xoşbəxtlikdən uzaq olacaq.\nİnsanlarla münasibətlərdə də - Balıqlar, Xərçənglər və ya Əqrəblərin ən çox yaşadığı şübhələr, insanın əslində görünmək istədiyi kimi olmadığına işarədir.//Lent.az",
        "views": "1284",
        "date": "27.09.2023 20:07",
        "link": "https://musavat.com/news/aldadilmasi-mumkun-olmayan-burcler_1009380.html"
    },
    {
        "title": "Lavrovdan ŞOK AÇIQLAMA: \"Ermənistan ABŞ-a güvənirsə...\" - VİDEO",
        "category": "Region",
        "content": "Rusiyanın xarici işlər naziri Sergey Lavrov TASS agentliyinə müsahibə verib.\nMusavat.com-un agentliyə istinadən xəbərinə görə, \"Ermənistan Rusiyanı itirə bilərmi?\" sualına nazir belə cavab verib:\n\"Rusiyanı itirmək, özünə yeni dostlar tapmaq istəyənlər çoxdur. Tarixi, coğrafi, geosiyasi baxımdan Rusiyanın Cənubi Qafqazda maraqlarını tamamilə gözardı etmək mümkün deyil. Hərçənd, İrəvandakı bəzi liderlər belə ümidlər bəsləyirlər, hətta bu barədə birbaşa danışırlar. Oxşar fikir baş nazir Nikol Paşinyanın son çıxışında da özünü göstərib. O, Ermənistanın təhlükəsizliyini təmin etmək üçün ümid etdiyi “uğursuz” ittifaqları kompensasiya etmək və bu təhlükəsizliyi təmin edəcək tərəfdaşlar dairəsini genişləndirmək zərurətindən danışırdı. Əgər onlar ABŞ-a arxalanırsa, yəqin ki, yaxın tarixə, ABŞ-ın öz himayəsinə götürmək istədiyi şəxslərlə necə rəftar etdiyinə nəzər salmaq yaxşı olardı. ABŞ-ın geosiyasi maraqlarını dünyanın müxtəlif bölgələrində təbliğ edən şəxslərin taleyinə qibtə etmək olmaz\".\nNigar HƏSƏNLİ,\nMusavat.com",
        "views": "1861",
        "date": "27.09.2023 20:03",
        "link": "https://musavat.com/news/lavrovdan-sok-aciqlama-ermenistan-abs-a-guvenirse-video_1009391.html"
    },
    {
        "title": "Antiterror tədbirlərindən sonra aparıcı dövlətlərin mövqeyi belə dəyişdi - RƏY",
        "category": "Siyasət",
        "content": "\"Ötən ilin oktyabr, bu ilin may ayında Brüsseldə iki lider arasında münasibətlərin bərpasının əsas prinsipi qarşılıqlı olaraq ərazi bütövlüyünün tanınması idi. Bu, çox ciddi razılaşma idi. Paşinyan da Azərbaycanın ərazi bütövlüyünü tanımağa hazır olduğunu bildirmişdi. Azərbaycan bunu danışıqlar prosesində irəliləyiş kimi dəyərləndirmişdi\".\nBu fikirləri Musavat.com-a Beynəlxalq Münasibətlərin Təhlili Mərkəzinin aparıcı məsləhətçisi Mətin Məmmədli Aİ-nin son açıqlamasını şərh edərkən bildirib.\nPolitoloq vurğulayıb ki, 44 günlük Vətən müharibəsindən sonra Cənubi Qafqaz regionunda yeni reallıqlar yarandı: \"Dünya birliyi Azərbaycanın ərazi bütövlüyü ilə bağlı birmənalı mövqe nümayiş etdirməyə başlayıb. Önəmli aktorlar - Aİ, ABŞ və Rusiyanın Azərbaycanın ərazi bütövlüyü ilə bağlı mövqeyi aydın nəzərə çarpır. Xüsusilə, Aİ-nin vasitəçiliyi ilə həyata keçirilən danışıqlarda bunun şahidi olduq\".\nEkspert qeyd edib ki, antiterror əməliyyatlarından sonra bu reallıq daha da güclənib: \"Dünya birliyi tərəfindən də qəbul edildi ki, qarşılıqlı şəkildə ərazi bütövlüyünün tanınmasının alternativi yoxdur. Azərbaycanın ərazi bütövlüyünə birmənalı verilən qiymət iki ölkə münasibətlərinin bərpasının təməl prinsipi ola bilər. Bütövlükdə, davamlı sülhün əsas açar məsələsi olan ərazi bütövlüyü ilə bağlı fikir ayrılığının olmaması təqdirəlayiqdir. Aparıcı dövlətlər Azərbaycanın ərazi bütövlüyünü birmənalı şəkildə qəbul edir. Bu, Azərbaycan və Ermənistan arasında danışıqlar prosesinə əhəmiyyətli amil kimi təsir göstərəcək\".\nNigar HƏSƏNLİ,\nMusavat.com",
        "views": "1802",
        "date": "27.09.2023 19:59",
        "link": "https://musavat.com/news/antiterror-tedbirlerinden-sonra-aparici-dovletlerin-movqeyi-bele-deyisdi-rey_1009389.html"
    },
    {
        "title": "Hakan Fidan Mirzoyanla DANIŞDI",
        "category": "Dünya",
        "content": "Türkiyənin xarici işlər naziri Hakan Fidan Ermənistanın XİN başçısı Ararat Mirzoyan ilə telefon danışığı aparıb.\nMusavat.com xəbər verir ki, bu barədə Türkiyə XİN məlumat yayıb.\nBildirilib ki, görüşdə iki ölkə arasında münasibətlər və regional məsələlər müzakirə olunub.\nMusavat.com",
        "views": "1090",
        "date": "27.09.2023 19:44",
        "link": "https://musavat.com/news/hakan-fidan-mirzoyanla-danisdi_1009388.html"
    },
    {
        "title": "\"İtlə dostluq elə, amma çomağı əldən qoyma!\" - paytaxt sakinlərindən \"mehriban erməni\"lərlə bağlı SƏRT MESAJ",
        "category": "Reportaj",
        "content": "Məlum olduğu kimi, Qarabağdakı ermənilərə seçim etmək imkanı verilib: kim Azərbaycan vətəndaşlığını qəbul edəcəksə, Qarabağda qalıb, yaşayacaq. Buna qane olmayan ermənilər isə artıq bir müddətdir ki, heç bir maneə olmadan Laçın sərhəd-buraxılış məntəqəsindən çıxıb gedirlər. Gedən ermənilərin Azərbaycan jurnalistlərinə verdikləri açıqlamalar isə diqqət çəkir.\nDemək olar ki, hamısı öz xoşları ilə Qarabağı tərk etdiklərini, bəziləri Azərbaycan dilində təmiz danışaraq, Azərbaycan xalqını sevdiklərini, azərbaycanlıların çox gözəl millət olduqlarını dilə gətirir. Hətta bir erməninin Azərbaycan dilində \"ermənilər millət deyil, azərbaycanlılar çox gözəl millətdir\" deməsinin şahidi olduq.  \nBəs Azərbaycan cəmiyyəti bu haqda nə düşünür, onların dediklərinə inanmalı, yoxsa izləyib, getməliyikmi? Ermənilər Azərbaycan jurnalistlərinə bu cür açıqlamalar verib, Ermənistana keçəndə yenə də öz xislətlərinə sadiq qalıb, tamamilə əks iddialar səsləndirə bilərmi?\nTV Müsavat-ın əməkdaşları bu suallarla Bakı sakinlərinə müraciət edib və onların fikirlərini öyrənib.\nHazırladığımız videosorğunu təqdim edirik:\n  Xalidə Gəray,\nRafət Şahbazov,\nMusavat.com",
        "views": "665",
        "date": "27.09.2023 19:43",
        "link": "https://musavat.com/news/itle-dostluq-ele-amma-comagi-elden-qoyma-paytaxt-sakinlerinden-mehriban-ermeni-lerle-bagli-sert-mesaj_1009387.html"
    },
    {
        "title": "Günün FOTOSU – Bin Laden ola bilməyən Ruben",
        "category": "Foto fakt",
        "content": "                                                                             İLK yayım saatı: 15:57\nBu şəkil bu gün postsovet məkanı ölkələrinin mediasını dolaşmaqdadır, sabah Avropa mətbuatında da yer alacaq.\nBir müddət əvvələ qədər o, Xankəndidə oturaraq, əmin-arxayın şəkildə yerli və xarici telekanallara ard-arda müsahibələr verir, Azərbaycanın əleyhinə təbliğat aparır, hərzə-hədyanlar söyləyirdi.\nÖzü Qarabağdan olmadığı halda, o, hamıdan artıq Qarabağ ermənisi olmuşdu və Moskvadakı biznesini qoyub gəlmiş, Xankəndiyə yerləşmişdi. Arada Moskvadakı əlaqələrinin və pul-parasının hesabına “dövlət naziri” də oldu. Əvvəlcə çox qazlıydı, elə bilirdi, Qarabağın dağlıq hissəsində vəziyyəti ermənilərin xeyrinə dəyişə biləcək.\nAncaq Vardanyanın yüksək vəzifəyə təyinatı ermənilərin durumunu daha da ağırlaşdırdı. Azərbaycan dövləti buna qədər xeyli təmkinli idisə, Vardanyanın təyinatından sonra ortada məkrli planların olduğunu sezərək mövqeyini sərtləşdirdi, Laçın yoluna nəzarəti öz üzərinə götürdü və Vardanyan acı reallıqlarla üz-üzə qaldı.\nO, dəvədən yıxılsa da, “höt-höt” deməkdə davam edirdi, öz aləmində çıxış yolları arayırdı, amma anti-Azərbaycan ritorikasını də əldən qoymurdu. Adam özünü “ələ keçməz bin Laden” hesab edirdi.\nBudur, “Qarabağdan meyidim çıxacaq” deyən Vardanyan artıq sağ-salamat halda sərhədçilərimizin qoltuğundadır.\nOnun necə cəzalandırılacağını isə bilmək olmaz. Ola bilər, başqa ölkənin vətəndaşı olduğu üçün ekstradisiya ediləcək və ya elan olunmuş amnistiyadan yararlanaraq azadlığa çıxacaq.\nƏsas odur ki, bir neçə ay öncə gur-guruldayan adam indi məlul-müşkül şəkildə qolu bağlı qara qula dönüb.\nRusların heç kəsin dilənçi torbasından və türmədən sığortalanmadığı barədə bir məsəli var, onu Vardanyan da yaxşı bilir.\nMusavat.com",
        "views": "3607",
        "date": "27.09.2023 19:38",
        "link": "https://musavat.com/news/gunun-fotosu-bin-laden-ola-bilmeyen-ruben_1009339.html"
    },
    {
        "title": "Müdafiə Nazirliyi daha bir məlumat yaydı - VİDEO",
        "category": "Ölkə",
        "content": "Azərbaycan Ordusunun mühəndis-istehkam bölmələri Qarabağ bölgəsində ərazinin mina və partlamamış döyüş sursatlarından təmizlənməsi üzrə tədbirlər görür.\nBu barədə Musavat.com-a Azərbaycan Müdafiə Nazirliyindən məlumat verilib.\nQozlukörpü-Həsənli yolunda xeyli sayda piyada və tank əleyhinə mina, həmçinin partlamamış döyüş sursatları aşkar edilərək təhlükəsizlik qaydalarına riayət olunmaqla zərərsizləşdirilib.\nBundan başqa, bölmələrimiz ərazidə aşkar etdikləri partladıcı qurğular və mina-tələlərini də zərərsizləşdirirlər.\nƏrazilərin minalardan təmizlənməsi tədbirləri davam etdirilir.",
        "views": "1391",
        "date": "27.09.2023 19:30",
        "link": "https://musavat.com/news/mudafie-nazirliyi-daha-bir-melumat-yaydi-video_1009386.html"
    },
    {
        "title": "Elçin Əmirbəyov ildırımsürətli əməliyyatlardan DANIŞDI: “HƏDƏF onlar idi” - VİDEO",
        "category": "Siyasət",
        "content": "“Azərbaycan Silahlı Qüvvələrinin Qarabağ bölgəsində həyata keçirdiyi lokal antiterror tədbirləri yalnız erməni silahlı birləşmələrinin legitim hərbi hədəflərinə qarşı olub”.\nMusavat.com xəbər verir ki, bu barədə Azərbaycan Prezidentinin xüsusi tapşırıqlar üzrə nümayəndəsi Elçin Əmirbəyov “BBC News”a müsahibəsində bildirib.\nOnun sözlərinə görə, bu hadisələr zamanı Qarabağın mülkü əhalisi arasında itkilərin olmaması üçün bütün səylər göstərilib.\n“Əməliyyat ildırım sürəti ilə həyata keçirilib, bir sutkadan az davam edib. Tədbirlər Ermənistan silahlı birləşmələrinin Azərbaycan ərazisindəki legitim hərbi hədəflərinə qarşı olub”, - E.Əmirbəyov deyib.\nQeyd edək ki, Azərbaycan Ordusunun Qarabağda başlatdığı lokal xarakterli antiterror tədbirləri separatçıların təslim olması ilə nəticələnib. Qarabağın erməni sakinlərinin nümayəndələrinin Rusiya sülhməramlı kontingenti vasitəsilə müraciətini nəzərə alaraq, tam atəşkəs haqqında razılaşma əldə olunub və 2023-cü il sentyabrın 20-də saat 13:00-da lokal xarakterli antiterror tədbirləri dayandırılıb.\nƏldə edilən razılaşmaya əsasən, Azərbaycan Respublikasının Qarabağ bölgəsində yerləşən Ermənistan silahlı qüvvələrinin birləşmələri, qeyri-qanuni erməni silahlı dəstələri silahı yerə qoyur, döyüş mövqelərindən və hərbi postlardan çıxır və tam şəkildə tərksilah olunurlar. Ermənistan silahlı qüvvələrinin birləşmələri Azərbaycan ərazilərini tərk edir, qeyri-qanuni erməni silahlı dəstələri buraxılır.\nParalel şəkildə bütün silah-sursat və ağır texnika təhvil verilir.\nYuxarıda qeyd olunan proseslərin Rusiya sülhməramlı kontingenti ilə əlaqələndirilmiş şəkildə həyata keçirilməsi təmin edilir.\nAzərbaycan Respublikası Prezidentinin Administrasiyasının təklif etdiyi kimi, Qarabağın erməni sakinlərinin nümayəndələri ilə 2023-cü il sentyabrın 21-də Yevlaxda görüş keçirilib. Görüş zamanı erməni tərəfi bağça və məktəblərin istilik sistemləri, təcili tibbi yardım və yanğınsöndürmə xidmətlərinin ehtiyacları təmin olunmaqla yanacağın təchiz edilməsi və humanitar dəstəyin həyata keçirilməsini istəyib.",
        "views": "1173",
        "date": "27.09.2023 19:27",
        "link": "https://musavat.com/news/elcin-emirbeyov-ildirimsuretli-emeliyyatlardan-danisdi-hedef-onlar-idi-video_1009385.html"
    },
    {
        "title": "Torpaq münaqişəsi bitdi, düşmənçilik isə hələ davam edəcək",
        "category": "Analitika",
        "content": "İLK yayım saatı: 13:35\nQarabağ məsələsinin tamamilə həll olunduğu bu günlərdə ermənilərin “Nemezis” əməliyyatlarını təkrarlamaq hədələrinə barmaqarası yanaşmaq olmaz.\n“Nemezis” terrorunun nə olduğu barədə son illərdə milli mediamızda olduqca çox məlumat verilib deyə, bütün olub-keçənləri təkrarlamağa ehtiyac yoxdur.\nQısa şəkildə onu deyək ki, ermənilər böyük dövlətlərin qatıldığı I dünya müharibəsinə millət olaraq qatılıblar, bu savaşdan dövlət quraraq çıxsalar da, 3-4 cəbhədə (Türkiyədə, Azrbaycanda, İranda, Özbəkistanda) döyüşdüklərindən insan resursu baxımından itkiləri çox olub və özlərini haqsız qırğına məruz qalmış zərərçəkən hesab edərək terror yolu ilə qisas almağa başlayıblar.\nOnların qisas hədəflərinin arasında Osmanlı dövlətinin generalları (paşalar), o cümlədən Azərbaycan Xalq Cümhuriyyətinin liderləri (Fətəli xan Xoyski, Behbud xan Cavanşir, Həsən bəy Ağayev, Nəsib bəy Yusifbəyli) olub. Həmin dövrdə tərifli Avropa dövlətləri yaxalanan terrorçuları, demək olar ki, cəzalandırmayıb, yalandan mühakimə etdikdən sonra ya azad edib, ya da azad ediləcəklərini bilə-bilə başqa ölkələrə göndəriblər.\nBundan başqa, sonrakı illərdə, ta 1980-ci ilin ortalarına qədər ermənilərin ayrı-ayrı ölkələrdə türkiyəli diplomatların həyatına sui-qəsd təşkil etmələri silsiləvi xarakter alıb. Bu teraktların hamısı “Nemezis” qisasçılığı çərçivəsində törədilib.\nErmənilər 1915-ci ildən sonra, hətta ötən əsrin ortalarında doğulmuş insanları da sırf türkdür, Türkiyəni təmsil edir deyə, “erməni genosidi”ndə təqsirli bilir, öldürürdülər. Nəhayət, Türkiyənin əks-kəşfiyyatı ASALA terror qrupunu böyük ölçüdə zərərsizləşdirdikdən sonra türkiyəli diplomatlara qarşı törədilən teraktlar səngidi.\nBu məsələdə paradoksal bir məqam var. 1988-ci ildə kükrəyən separatizm dalğası səbəbi ilə başlayan, 1992-94-cü illər arasında Qarabağın dağlıq və düzən hissəsinin itirilməsi ilə başa çatan və 1994-cü ilin mayında Qırğızıstan paytaxtı Bişkek şəhərində atəşkəs sazişinin imzalanması ilə başa çatan I Qarabağ müharibəsindən sonra heç kəsin ağlına gəlməzdi ki, ermənilər yeni bir “Nemezis” kampaniyasına başlayacaqlar. Məğlub olanda qisas hissi ilə alışıb-yanmaq bir baxımdan təbiidirsə, qalib olanda da qisasçılıq etmək hansı məntiqə sığırdı?\nErmənilər nəinki iddia etdikləri Dağlıq Qarabağı, eləcə də onun hüdudlarından kənardakı 7 rayonu işğal etmişdilər və özlərini müharibənin qalibi sayırdılar. Biz onlardan qisas almaq haqqında düşünməli olduğumuz halda, ermənilər qisas almaq məqsədi ilə yeni terror aktları hazırlamalı gözlənilməz idi.\nBəli, erməni terrorçular yüzdəyüz siyasi rəhbərlərinin göstərişi ilə 1994-96-cı illərdə iki dəfə Bakı metropolitenində, bir dəfə Azərbaycana gələn qatarda, bir dəfə isə avtobusda partlayışlar törədərək onlarla mülki həmvətənimizi qətlə yetirdilər.\nOnlardakı kin və hikkə bu qədər güclüydü.\nOna görə də heç kəs, o cümlədən vətəndaşların təhlükəsizliyinə cavabdeh olan dövlət qurumları düşünməsin ki, ermənilər 2020-ci il məğlubiyyətlərinin və bu ilin 20 sentyabrında üzləşdikləri yenilginin, Qarabağı tamamən itirmələrinin qisasını almaq istəməyəcəklər.\nOnlar bunu terror və ya cinayət saymırlar, “müqəddəs müharibə”nin bir epizodu sayırlar. Ermənilər “Nemezis”i terrorçuluq hərəkətləri saysaydılar, İrəvanda ona abidə qoymaz, bu əməliyyatlarda iştirak etmiş terrorçuların adlarını sırayla memorial abidədə daşa həkk etməz, dərsliklərdə onların həyatı və fəaliyyəti barədə yazmazdılar.\nBu baxımdan ehtiyatı əldən vermək olmaz. Bir neçə ildir ayrı-ayrı erməni siyasilər, vəzifə adamları da dönüb-dönüb “Nemezis”i xatırlayırlar, erməni gənclərini bu yolda fədakarlığa səsləyirlər. Hələ isti-istidir, can hövlü ilə hər kəs öz başının çarəsini axtarır, bir azdan məruz qaldıqları itkinin acısı onları çulğayınca toparlanacaq, bir-birini qızışdıracaq və qisasçı qruplar yaradacaqlar.\nBaşqa sözlə, bu tarixi günlərdə silah yolu ilə çözülən kələf “Qarabağ münaqişəsi”dir (hələ diplomatik müstəvidə bir müddət onun da mübahisəsi davam edəcək), “erməni məsələsi” həll olunmayıb, ona görə də “erməni düşmənçiliyi” davam edəcək.\nÜmid edək ki, həmişə sayıq olacaq, işimizi ehtiyatlı tutacaq, onların bizi heç bir sahədə üstələməsinə imkan verməyəcəyik.\nAraz Altaylı, Musavat.com",
        "views": "2515",
        "date": "27.09.2023 19:20",
        "link": "https://musavat.com/news/torpaq-munaqisesi-bitdi-dusmencilik-ise-hele-davam-edecek_1009269.html"
    },
    {
        "title": "İlham Əliyevdən SON DƏQİQƏ açıqlaması: \"Dialoq aparılır\"",
        "category": "Siyasət",
        "content": "Azərbaycanın nümayəndələri ilə Qarabağın erməni sakinlərinin təmsilçiləri arasında reinteqrasiya istiqamətində dialoq aparılır.\nMusavat.com xəbər verir ki, bunu Azərbaycan Prezidenti İlham Əliyev ABŞ Prezidentinin xüsusi nümayəndəsi, ABŞ-ın Beynəlxalq İnkişaf Agentliyinin (USAID) rəhbəri Samanta Paueri, ABŞ Dövlət katibinin Avropa və Avrasiya məsələləri üzrə köməkçisi Yuri Kimi və ABŞ Dövlət Departamentinin Qafqaz danışıqları üzrə baş müşaviri Lui Bononu qəbul edərkən deyib.\nQarabağ bölgəsində yaşayan erməni sakinlərin hüquqlarına toxunan Prezident İlham Əliyev vurğulayıb ki, Azərbaycanda yaşayan digər etnik azlıqlar kimi, onların da hüquqları ölkə qanunvericiliyi və beynəlxalq öhdəliklər çərçivəsində təmin ediləcək.\nƏrazidə infrastrukturun bərpası ilə bağlı işlərin aparıldığını vurğulayan Prezident İlham Əliyev Azərbaycanın erməni sakinlərə humanitar yardımlar göndərdiyini bildirib, yardımların göstərilməsi ilə bağlı Beynəlxalq Qırmızı Xaç Komitəsi ilə də əməkdaşlığın həyata keçirildiyini deyib.\nDövlətimizin başçısı qeyd edib ki, rəsmi Bakı ölkəmizdə akkreditə olunmuş BMT-nin Rezident Əlaqələndirici Ofisinin yaxın zamanda Azərbaycanın Qarabağ bölgəsinə səfərinin təşkilinə hazırdır.",
        "views": "4546",
        "date": "27.09.2023 19:19",
        "link": "https://musavat.com/news/ilham-eliyevden-son-deqiqe-aciqlamasi-dialoq-aparilir_1009383.html"
    },
    {
        "title": "Paşinyanın deputatı: “Biz Qarabağın necə təslim edildiyini görürdük”",
        "category": "Region",
        "content": "“Biz Qarabağda baş verənləri, burada hansı adamların hakimiyyətə gəlmək istədiklərini, Qarabağın necə gözəl təslim edildiyini görürdük”.\nMusavat.com erməni mediasına istinadən xəbər verir ki, bu barədə jurnalistlərlə söhbətində Ermənistan müdafiə nazirinin keçmiş müavini, hakim “Vətəndaş sazişi” partiyasından olan deputat Qaqik Melkonyan deyib.\n“Yəni həmişə danışdıqları təslimçilik öz əlləri ilə baş verib. İndi Ermənistan, bizim hakimiyyət Qarabağdakı erməniləri qəbul edir, onlar üçün müvəqqəti sığınacaqlar hazırlayır, həm də qohumlarının olduğu müxtəlif ərazilərdə yerləşdirir. Onlara qaçqın statusu veriləcək. Ola bilər ki, əhalisi çox az olan kəndlərdə onlar üçün evlər tikilsin”, - deyə Melkonyan bildirib.\nErmənistan hökumətinin buna görə hər hansı siyasi məsuliyyət daşıyıb-daşımadığı sualına deputat belə cavab verib:\n“Ermənistan 2020-ci ilə qədər Qarabağ ermənilərinin (mətndə uydurma bir ad göstərilib - red.) təhlükəsizliyinin təminatçısı olub. Müharibədən sonra 9 noyabr razılaşmasına əsasən, bu təminatçılıq Rusiyaya keçib. Orada Rusiya sülhməramlıları 5 km eni olan Laçın dəhlizinə nəzarət etməli idilər, amma gördük ki, onlar bunu həyata keçirmədilər”.\nMusavat.com",
        "views": "1828",
        "date": "27.09.2023 19:07",
        "link": "https://musavat.com/news/pasinyanin-deputati-biz-qarabagin-nece-teslim-edildiyini-gorurduk_1009374.html"
    },
    {
        "title": "Ruben Vardanyan Azərbaycan qanunlarını niyə əzbərləyir: Rusiya da ona sahib çıxmadı",
        "category": "Analitika",
        "content": "“Qarabağdan ayaqlarım irəli çıxacam” deyən Kremlin “təxribat emissarı” sözünü tutmadı, qaçmaq istədi, həbs olunaraq, əli-qolu qandallı Bakıya gətirildi... İndi Ruben Vardanyanı separatizm, terrorizm fəaliyyəti, eləcə də Azərbaycanın təbii sərvətlərinin talan edilməsi və s. maddələr ilə mühakimə gözləyir\nAzərbaycan dövləti Xankəndi və ətraf bölgə üzərində öz suveren hüquqlarını bərpa etməklə, 30 ildən artıq bir müddətdə mövcud olan ciddi problemi kökündən, həm də birdəfəlik həll etdi. İndi Qarabağ regionundakı erməni azlığının gələcək taleyi yalnız rəsmi Bakının verəcəyi prinsipial qərarlardan birbaşa asılıdır. Başqa variant yoxdur. Heç bir xarici ermənipərəst qüvvə bundan sonra Azərbaycanın daxili işlərinə qarışa bilməz.\nOna görə də, Qarabağın erməni azlığının təmsilçiləri sərbəst şəkildə seçim etməlidirlər. Ya Azərbaycan Konstitusiyasına və qanunvericiliyinə uyğun yaşamaq variantı ilə barışmalıdırlar. Azərbaycan Resublikasının vətəndaşlığını qəbul etməlidirlər, ölkəmizin Konstitusiyasının nəzərdə tutduğu hüquqlar və təhlükəsizlik təminatına qane olmalıdırlar. Əks haldasa, Azərbaycan ərazilərini tərk edib, özlərinə başqa yaşayış yeri axtarmalıdırlar. Çünki bundan sonra Azərbaycan ərazisində ermənilərt üçün heç bir “boz zona” olmayacaq. Yəni, ermənilər üçün o dövr artıq bitdi.\nAncaq Xankəndi və ətraf bölgədə olan bütün ermənilərin Azərbaycan vətəndaşlığı almaq şansları barədə danışmaq da tamamilə yersizdir. Belə ki, Azərbaycan vətəndaşlığını almaq o qədər də asan olmayacaq, bunun üçün qanunvericiliyin tələblərinə uyğunluq qaçılmazdır. Hər halda, erməni separatçı-terrorçular belə şansa sahib olmayacaqlar. Onların uzun illər ərzində törətdikləri hərbi cinayətlərə görə həbs olunması və Azərbaycan qanunları qarşısında cavab verməsi lazımdır.\nHələlik erməni separatçı-terrorçuların liderləri sırasından yalnız Ruben Vardanyanın həbs edilməsi barədə məlumatlar var və rəsmən təsdiqlənib. Yəqin ki, Ruben Vardanyan Azərbaycanın Qarabağ regionunda olduğu qısa müddət ərzində törətdiyi çoxsaylı cinayətlərə görə cavab vernəli olacaq. Və onun Rusiya vətəndaşlığından imtina edərək, hansı səbəbdən müəmmalı şəkildə Qarabağda peyda olduğu tezliklə aydınlaşacaq.\nOnu da qeyd etmək lazımdır ki, Ruben Vardanyan Qarabağa gəlməkdən öncə Rusiya vətəndaşı olub, bəzi nüfuzlu rus oliqarxların çirkli pullarını yumaqla, milyarderə çevrilib. Bəzi məlumatlara görə, Rusiya vətəndaşlığından imtina hesabına öz sərvətini sanksiyalardan xilas etməyə nail olub. Ancaq Kreml əvəzini almadan heç kimə belə imkanlar tanımaz.\nİndiyə qədər mövcud olan əsas iddialar ondan ibraətdir ki, Ruben Vardanyan Qarabağa məhz Kremlin xüsusi tapşırığı ilə göndərilib. Azərbaycan ərazisində olduğu müddət ərzində Kremlin “təxribat emissarı” funksiyasını yerinə yetirən bu kriminal milyarder Azərbaycan-Ermənistan sülh prosesinə zərbə vura biləcək fəaliyyətlə məşğul olub. Eyni zamanda, rəsmi Bakının Qarabağ üzərində Azərbaycanın suveren hüquqlarının bərpa etməsinə əngəl törətməyə çalışıb. Bunu təsdiqləyən bir çox faktlar mövcuddur.\nXüsusilə də, məhz Ruben Vardanyanın radikal-revanşist davranışları ucbatından Xankəndidəki erməni azlığının təmsilçiləri Azərbaycan cəmiyyətinə reinteqrasiya prosesindən imtina ediblər, rəsmi Bakının görüş çağırışlarına cavab verməyiblər. Nəticədə rəsmi Bakı problemi məhz lokal antiterror tədbirləri vasitəsilə həll etmək məcburiyyətində qalıb. Və indi Ruben Vardanyan bütün bunlara görə mütləq cavab verməyə məhkumdur.\nDigər tərəfdən, Ruben Vardanyanın Azərbaycanın Qarabağ regionundankı faydalı qazıntılar yataqlarının talan edilməsində də birbaşa iştirakı inkaredilməz reallıqdır. Hətta rəsmi Bakı Azərbaycanın təbii sərvətlərinin talan edilməsinin qarşısını almaq üçün Ermənistanla sərhəddə Laçın nəzarət-buraxılış məntəqəsini yaratmaq məcburiyyətində də qalmışdı. Və məhz Laçın postunun qurulmasından sonra Ruben Vardanyan, eləcə də digər erməni terrorçular Qarabağ bölgəsindən qaçmaq şanslarını tamamilə itirmiş oldular.\nİndisə törədilmiş bütün cinayətlərə görə cəza çəkmək mərhələsi başlayıb. Ruben Vardanyan Laçın postunda qandallanaraq, Azərbaycanın paytaxtı Bakı şəhərinə gətirilib. Bundan sonra o, Azərbaycan prokurorlarının suallarına normal, məntiqli cavablar tapmaq barədə düşünməlidir. Çünki Qarabağla heç bir bağlılığı olmayan, Rusiya vətəndaşlığına sahib R.Vardanyan Azərbaycan ərazisində nə axtarırdı və kimin tapşırığını yerinə yetirirdi?\nTəbii ki, bu sualın cavabı heç kimə sirr deyil. Çünki Ruben Vardanyanın Kreml tərəfindən Azərbaycanın Qarabağ bölgəsinə xüsusi tapşırıqla göndərilmiş “təxribat emissarı” olduğu qətiyyən şübhə doğurmur. Ancaq nə qədər qəribə də olsa, indi Rusiya özünün təxribatçı agentinə sahib çıxmaq istəmir. Əksinə, Kreml hətta onun həbsi barədə məlumata belə, malik olmadığını vurğulayıb. Yəni, Rusiya siyasi dairələri Ruben Vardanyan və onun gələcək taleyi ilə maraqlanmadığını biruzə verir.\nBelə anlaşılır ki, Kreml bu kriminal milyarderdən bir müddət istifadə etdi və bir kənara atdı. Son günlər R.Vardanyanın Rusiyanı tənqid etməsinin əsas səbəbi də indi aydın olur. Görünür, bu erməni terrorçu onu Qarabağa göndərən Kremldən öz təhlükəsizliyi üçün heç bir təminat ala bilməyib. Ona görə də, Ruben Vardanyan əvvəlcə Qarabağdan yalnız “ayaqları irəli” çıxacağını bəyan etməklə, erməni toplumunda özünün “qəhrəman” imicini yaratmağa cəhd göstərib.\nAncaq Rusiyadan əli üzülən, erməni toplumunun da dəstəyini qazana bilməyən R.Vardanyan çıxış yolunu Qarabağdan qaçmaqda görüb. Laçın postunda isə ələ keçərək, həbs olunub. Nəticədə əli-qolu qandallanaraq, Bakıya gətirib. İndi onu yalnız yəqin ki, artıq əzbərləməyə başladığı Azərbaycan qanunlarının müəyyən edəcəyi cəza gözləyir. Eyni zamanda, növbə Araik Arutyunyan başda olmaqla, digər erməni separatçı-terrorçulara da çatıb.\nElçin XALİDBƏYLİ,\nSiyasi ekspert,\n“Yeni Müsavat” Media Qrupu",
        "views": "6383",
        "date": "27.09.2023 18:57",
        "link": "https://musavat.com/news/ruben-vardanyan-azerbaycan-qanunlarini-niye-ezberleyir-rusiya-da-ona-sahib-cixmadi_1009378.html"
    },
    {
        "title": "Prezident Lui Bononu qəbul edib - YENİLƏNİB",
        "category": "Ölkə",
        "content": "Azərbaycan Respublikasının Prezidenti İlham Əliyev sentyabrın 27-də ABŞ Prezidentinin xüsusi nümayəndəsi, ABŞ-ın Beynəlxalq İnkişaf Agentliyinin (USAID) rəhbəri Samanta Paueri, ABŞ Dövlət katibinin Avropa və Avrasiya məsələləri üzrə köməkçisi Yuri Kimi və ABŞ Dövlət Departamentinin Qafqaz danışıqları üzrə baş müşaviri Lui Bononu qəbul edib.\nMusavat.com xəbər verir ki, görüşdə Azərbaycanın Qarabağ bölgəsində həyata keçirilmiş antiterror tədbirləri nəticəsində yaranmış hazırkı vəziyyət barədə fikir mübadiləsi aparılıb.\nYüzlərlə hərbi texnika, silah-sursat və hərbi təchizat mallarının müsadirə olunduğunu vurğulayan Azərbaycan Prezidenti bildirib ki, ölkəmizdə akkreditə olunmuş xarici ölkələrin hərbi nümayəndələri və BMT-nin Rezident Əlaqələndirici Ofisinin nümayəndəsi də toplanmış silah və hərbi texnikaya baxıblar.\nHazırda qanunsuz erməni silahlı qüvvələrinin tərk-silah edildiyini deyən Prezident İlham Əliyev onların Azərbaycan ərazisindən çıxarılması prosesinin həyata keçirildiyini bildirib.\nAzərbaycan Prezidenti qeyd edib ki, antiterror tədbirləri zamanı mülki əhaliyə ziyan dəyməyib, hədəf ancaq qanunsuz erməni silahlı birləşmələri və hərbi obyektlər olub.\nQarabağ bölgəsində yaşayan erməni sakinlərin hüquqlarına toxunan Prezident İlham Əliyev vurğulayıb ki, Azərbaycanda yaşayan digər etnik azlıqlar kimi, onların da hüquqları ölkə qanunvericiliyi və beynəlxalq öhdəliklər çərçivəsində təmin ediləcək.\nDövlətimizin başçısı qeyd edib ki, Azərbaycanın nümayəndələri ilə Qarabağın erməni sakinlərinin təmsilçiləri arasında reinteqrasiya istiqamətində dialoq aparılır.\nƏrazidə infrastrukturun bərpası ilə bağlı işlərin aparıldığını vurğulayan Prezident İlham Əliyev Azərbaycanın erməni sakinlərə humanitar yardımlar göndərdiyini bildirib, yardımların göstərilməsi ilə bağlı Beynəlxalq Qırmızı Xaç Komitəsi ilə də əməkdaşlığın həyata keçirildiyini deyib.\nDövlətimizin başçısı qeyd edib ki, rəsmi Bakı ölkəmizdə akkreditə olunmuş BMT-nin Rezident Əlaqələndirici Ofisinin yaxın zamanda Azərbaycanın Qarabağ bölgəsinə səfərinin təşkilinə hazırdır.\nSöhbət zamanı bölgədə sabitliyin təmin edilməsi və yerli ermənilərlə dialoqun vacibliyi vurğulanıb.\n***\n18:01\nAzərbaycan Respublikasının Prezidenti İlham Əliyev sentyabrın 27-də ABŞ Prezidentinin xüsusi nümayəndəsi, ABŞ-ın Beynəlxalq İnkişaf Agentliyinin (USAID) rəhbəri Samanta Paueri, ABŞ Dövlət katibinin Avropa və Avrasiya məsələləri üzrə köməkçisi Yuri Kimi və ABŞ Dövlət Departamentinin Qafqaz danışıqları üzrə baş müşaviri Lui Bononu qəbul edib.\nMusavat.com xəbər verir ki, bu barədə Azərbaycan Prezidentinin Mətbuat Xidməti məlumat yayıb.",
        "views": "620",
        "date": "27.09.2023 18:56",
        "link": "https://musavat.com/news/prezident-lui-bononu-qebul-edib-yenilenib_1009373.html"
    },
    {
        "title": "ABŞ bu ölkə vətəndaşları üçün viza rejimini LƏĞV ETDİ",
        "category": "Dünya",
        "content": "ABŞ İsrail vətəndaşları üçün viza rejimini ləğv edib.\nMusavat.com xəbər verir ki, bu barədə İsrail nəşri yazıb.\nABŞ dövlət katibi Entoni Blinken və İsrail Daxili Təhlükəsizlik Nazirliyinin rəhbəri Aleksandro Mayorkas rəsmi bəyanatla çıxış ediblər.\nBəyan edilib ki, İsrail bütün ilkin şərtləri yerinə yetirdiyi üçün vətəndaşlarının ABŞ-a daxil olmasına viza tələb edilməyən ölkələr siyahısına salınıb.\nQeyd edək ki, Almaniya, Fransa, Böyük Britaniya, Sinqapur, Avstraliya, Avstriya, Danimarka, Finlandiya, Yunanıstan, İtaliya, Yaponiya, Niderland, Yeni Zelandiya, Polşa, Norveç, İsveçrə və digər dövlətlərin də daxil olduğu bu siyahıda İsrail 41-ci ölkə olaraq yer alır.",
        "views": "1184",
        "date": "27.09.2023 18:55",
        "link": "https://musavat.com/news/abs-bu-olke-vetendaslari-ucun-viza-rejimini-legv-etdi_1009367.html"
    },
    {
        "title": "Klintondan Putinə: “Hər şeyin günahkarı sənsən”",
        "category": "Dünya",
        "content": "ABŞ-ın keçmiş dövlət katibi Hillari Klinton NATO-nun genişlənməsi ilə bağlı danışıb və Rusiya prezidentini günahkar çıxarıb.\nMusavat.com xarici agentliklərə istinadən xəbər verir ki, Klinton bu barədə Dövlət Departamentində rəsmi portretinin açılışı münasibətilə təşkil olunan tədbirdə danışıb.\nKlinton burada 2016-cı il seçkilərində məğlub olduğu Donald Trampa söz atmağı unutmayıb.\nO, Trampı ABŞ-ın dostları və müttəfiqləri ilə bütün körpüləri yandırmaqda ittiham edib. Hillari Klintonun fikrincə, ABŞ prezidenti Co Bayden Obama administrasiyasının bir çox prioritetlərini müdafiə edir.\n“Ukraynada demokratiyanı müdafiə etmək, NATO-nu genişləndirmək bunların başına gəlir. Yeri gəlmişkən, Vladimir, buna görə sən özün günahkarsan”, - deyə sabiq dövlət katibi bildirib.\nOnun bu sözləri iştirakçılar tərəfindən gülüş və alqışlarla qarşılanıb.\n“Biz həmişə demişik: “İnsanlar NATO-ya qoşulmağa məcbur edilmir. İnsanlar NATO-ya üzv olmağı seçir və istəyirlər”, - deyə Hillari Klinton əlavə edib.\nMusavat.com",
        "views": "813",
        "date": "27.09.2023 18:43",
        "link": "https://musavat.com/news/klintondan-putine-her-seyin-gunahkari-sensen_1009359.html"
    },
    {
        "title": "Ceyhun Bayramovdan sülh müqaviləsi ilə bağlı SON DƏQİQƏ açıqlaması",
        "category": "Siyasət",
        "content": "27 sentyabr tarixində Azərbaycan Respublikasının Xarici İşlər Nazirliyində 27 Sentyabr – Anım Gününə həsr olunmuş anım tədbiri və qanvermə aksiyası keçirilib.\nXİN-dən Musavat.com-a verilən xəbərə görə, anım tədbirində Xarici İşlər Nazirliyinin rəhbər heyəti, əməkdaşları, o cümlədən 44 günlük Vətən müharibəsi Şəhidlərinin ailə üzvləri iştirak edib.\nTədbir çərçivəsində, öncəliklə Azərbaycan Respublikasının suverenliyi və ərazi bütövlüyü uğrunda canlarından keçmiş Şəhidlərimizin əziz xatirəsi bir dəqiqəlik sükutla yad edilib.\nAnım tədbirində çıxış edən Azərbaycan Respublikasının xarici işlər naziri Ceyhun Bayramov, müasir tariximizin ən şanlı səhifələrindən biri olan 44 günlük Vətən müharibəsi nəticəsində Ermənistanın 30 ilə yaxın hərbi işğalına son qoyulduğunu, ərazi bütövlüyümüz ilə yanaşı, tarixi ədalətin və beynəlxalq hüququn bərpa olunduğunu diqqətə çatdırıb. Azərbaycan Respublikasının Prezidenti, Müzəffər Ali Baş Komandanın rəhbərlik etdiyi Azərbaycan Ordusunun bu qəhrəmanlıq salnaməsinin tariximizə qızıl hərflərlə həkk olunduğunu diqqətə çatdırıb.\nTorpaqlarımızın işğal altına düşdüyü gündən bu faktla barışmayan ölkəmizin məsələnin sülh yolu ilə həllini tapması üçün daim çalışdığı, lakin Ermənistanın danışıqların imitasiyası ilə məşğul olduğu, habelə hərbi-siyasi təxribatlarını davam etdirdiyi diqqətə çatdırılıb.\nElə məhz Ermənistanın növbəti təxribatına cavab olaraq başlayan 44 günlük Vətən müharibəsi dövründə də Ermənistanın öz təxribatlarını davam etdirdiyi, xalqımızın birliyi və həmrəyliyini pozmaq məqsədilə dəfələrlə mülki əhaliyə qarşı hücumlar və müharibə cinayətləri törədildiyi qeyd olunub.\nNazir Ceyhun Bayramov, müharibənin və münaqişənin bitməsinə baxmayaraq ölkəmizin 3 il bundan öncə Ermənistana sülh təklif etdiyini, sülh prosesinin irəlilədillməsi istiqamətində səy göstərdiyini, Ermənistanın isə bunun qarşılığında yenə də 30 ilə yaxın işğal dövründəki təcrübəni təkrarladığı, sözdə ərazi bütövlüyümüzü tanıdığını bildirsə də, əməldə bunun əksinə olaraq təxribatları və mina təhdidini davam etdirdiyini bildirib. Bu xüsusda, Ermənistanın növbəti təxribatların qarşısının alınması üçün ölkəmizin lokal anti-terror tədbirləri gördüyü, bu tədbirlər nəticəsində ərazilərimizdə 30 illik işğal dövrünün qalıqları olan qeyri-qanuni erməni silahlı qüvvələrinin varlığıına son qoyulduğu, habelə ərazilərimizdəki dəhşətli hərbiləşmənin miqyasının hər kəs üçün aydın olduğu diqqətə çatdırılıb.\nBundan sonra da ölkəmizin normallaşma və sülh gündəliyinin irəli aparılması istiqamətində qərarlı şəkildə səylərini davam etdirəcəyi, gələcəyə baxışımızın sülh üzərində qurulduğu vurğulanıb.\nBugünkü post-münaqişə dövrünün reallıqlarının, torpaqlarımızın azad edilməsinin isə şəhidlərimizə borclu olduğumuz, bu xüsusda onların əziz xatirəsinin daim qəlbimizdə yaşayacağı bildirilib.\nDaha sonra 44 günlük Vətən müharibəsinə həsr edilmiş, Azərbaycan Respublikasının Mədəniyyət Nazirliyinin dəstəyi ilə Bakı Media Mərkəzi və Cəfər Cabbarlı adına \"Azərbaycanfilm\" kinostudiyasının birgə istehsalı ilə ərsəyə gətirilən \"BİZ\" tarixi-sənədli filmi nümayiş olunub.\nAnım tədbirindən sonra Xarici İşlər Nazirliyi və Səhiyyə Nazirliyinin Milli Hematologiya və Transfuziologiya Mərkəzinin Mərkəzi Qan Bankının birgə təşkilatçılığı, XİN rəhbərliyi və əməkdaşlarının iştirakı ilə qanvermə aksiyası keçirilib.\nDaha sonra, Xarici İşlər Nazirliyinin rəhbər heyəti Vətən Müharibəsi Memorial Kompleksinin və Zəfər Muzeyinin tikildiyi ərazini ziyarət edib və ərazinin girişində xatirə daşının önünə gül dəstələri qoyublar.",
        "views": "3385",
        "date": "27.09.2023 18:33",
        "link": "https://musavat.com/news/ceyhun-bayramovdan-sulh-muqavilesi-ile-bagli-son-deqiqe-aciqlamasi_1009379.html"
    },
    {
        "title": "Çağatay Ulusoy TANINMAZ HALDA - FOTO",
        "category": "Şou-biznes",
        "content": "Türkiyənin məşhur aktyoru Çağatay Ulusoyun yeni imici diqqət çəkib.\nDemək olar ki, hər layihəsində fərqli imicdə yer alan Çağatay Ulusoy yeni görünüşü ilə sosial medianı silkələyib.\nDaha əvvəl film layihəsinə görə kökəlməsi ilə gündəmdə olan Ulusoy bu dəfə saçlarını uzadıb.//Lent.az",
        "views": "1124",
        "date": "27.09.2023 18:31",
        "link": "https://musavat.com/news/cagatay-ulusoy-taninmaz-halda-foto_1009334.html"
    },
    {
        "title": "İraqda üçgünlük matəm elan edildi",
        "category": "Ölkə",
        "content": "İraqın Baş naziri Məhəmməd Şiə əs-Sudani Xamadniyə şəhərində toy zamanı baş verən yanğın nəticəsində ölənlərin xatirəsinə üçgünlük matəm elan edib.\nMusavat.com xəbər verir ki, bu barədə xarici KİV məlumat yayıb.\nQeyd olunub ki, yanğın nəticəsində bəy və gəlin komadadır. Baş verən hadisə ilə bağlı 9 nəfər həbs olunub. Müəssisənin sahibi hələ tutulmayıb.\nİraq Qızıl Aypara Cəmiyyəti ölən və xəsarət alanların sayının 450-dən çox olduğunu bildirib.",
        "views": "728",
        "date": "27.09.2023 18:19",
        "link": "https://musavat.com/news/iraqda-ucgunluk-matem-elan-edildi_1009349.html"
    },
    {
        "title": "SON DƏQİQƏ: Qarabağdakı qanunsuz rejim ermənilərə müraciət etdi",
        "category": "Qarabağ xəbərləri",
        "content": "Qarabağdakı qanunsuz rejim ermənilərə müraciət edib.\nMusavat.com xəbər verir ki, müraciətdə deyilir:\n\"Bütün əhali Ermənistana köçənə qədər biz sizi mənzillərinizi, mağazalarınızı və digər mühüm obyektlərinizi yandırmamağa çağırırıq. Bu çətin dövrdə məsuliyyətli olun və təhlükəsizlik qaydalarına əməl edin\".\nMusavat.com",
        "views": "4220",
        "date": "27.09.2023 18:16",
        "link": "https://musavat.com/news/son-deqiqe-qarabagdaki-qanunsuz-rejim-ermenilere-muraciet-etdi_1009375.html"
    },
    {
        "title": "Elmar Məmmədyarovdan Vardanyanın həbsinə MÜNASİBƏT - VİDEO",
        "category": "Ölkə",
        "content": "Keçmiş xarici işlər naziri Elmar Məmmədyarov qanunsuz şəkildə Qarabağa gələn və Azərbaycan torpaqlarında separatçılıq fəaliyyəti göstərən rusiyalı milyarder Ruben Vardanyanın həbsinə münasibət bildirib.\nMusavat.com RTV-nin hazırladığı süjeti təqdim edir:\n ",
        "views": "2959",
        "date": "27.09.2023 18:06",
        "link": "https://musavat.com/news/elmar-memmedyarovdan-vardanyanin-hebsine-munasibet-video_1009372.html"
    },
    {
        "title": "Abşeronda Anım Gününə həsr olunmuş silsilə tədbirlər keçirilib\nFOTO",
        "category": "Ölkə",
        "content": "Sentyabrın 27-də başlayan və cəmi 44 gün davam edən Vətən müharibəsinin hər günü bizim zəfər tariximizdir. Müzəffər Ali Baş Komandan İlham Əliyevin uzaqgörən siyasəti, Silahlı Qüvvələrimizin yüksək səviyyədə hazırlığı, xalqımızın Ali Baş Komandanın ətrafında sıx birləşməsi nəticəsində 30 il işğal altında olan torpaqlarımız azad edildi.\nAzərbaycan hərbi gücü, qüdrəti, taktikası ilə dünyaya səs saldı. Vətənimizin igid, yenilməz övladları 44 gün ərzində sinəsini vətənə sipər edərək yalnız irəli getdilər. Şəhid olaraq adlarını Azərbaycanın tarixinə qızıl hərflərlə yazdılar. Azərbaycan xalqının qürur mənbəyinə çevrildilər.\nXalqımız qəhrəman, vətənpərvər övladlarının şücaətini daim yüksək qiymətləndirir, şəhidlərimizin ruhuna ehtiramla yanaşır, xatirəsini uca tutur.\nAzərbaycan Respublikasının Prezidenti, Müzəffər Ali Baş Komandan İlham Əliyevin rəhbərliyi ilə həyata keçirilən dövlət siyasətinin əsas istiqamətlərini müharibə əlillərinin, şəhid ailələrinin sosial müdafiəsinin gücləndirilməsi, onların problemlərinin vaxtında həllinə nail olunması, hər cür qayğı ilə əhatə olunmasını təşkil edir.\nMüstəqil Azərbaycanımızın tarixinə qızıl hərflərlə yazılmış 44 günlük Vətən Müharibəsi şəhidlərinin ailələrinə, qazilərinə Abşeron rayonunda da daim yüksək həssaslıqla yanaşılır, diqqət və qayğı göstərilir. Mənzil məişət şəraitlərinin yaxşılaşdırılması, işlə təmin olunmaları və qarşılaşdıqları digər məsələlərin operativ surətdə həll olunması daim Rayon İcra Hakimiyyəti tərəfindən nəzarətdə saxlanılır. Rayon İcra Hakimiyyətinin məsul əməkdaşları müntəzəm olaraq bu ailələrin problemleri ilə maraqlanır, qaldırdıqları məsələlərin həlli ilə əlaqədar operativ tədbirlər həyata keçirirlər.\n27 sentyabr “Anım Günü” ərəfəsində rayon ərazisində bir sıra tədbirlər keçirilib.\nAbşeron Rayon ümumtəhsil məktəblərində dərslər “Anım Günü”nə həsr olunub. Abşeron Rayon İcra Hakimiyyətinin başçısı Abdin Fərzəliyev Xırdalan şəhərində Vətən Müharibəsi Qəhrəmanı Veysəl Usubovun adını daşıdığı 5 saylı tam orta məktəbdə şagirdlərlə görüşərək “Anım Günü” ilə bağlı söhbət edib, qəhrəman şəhidimiz V. Usubovun büstünün önünə gül dəstələri qoyulub. Tədbirdə Veysəl Usubovun ailə üzvləri və qazilər iştirak ediblər.\nSonra Rayon İcra Hakimiyyətinin başçısı Abdin Fərzəliyev, rayonun idarə və müəssisə rəhbərləri, şəhid ailələri, qazilər və rayon ictimaiyyəti Vətən Müharibəsi şəhidlərinin xatirəsinə ucaldılan abidənin qarşısına gül dəstələri qoyaraq Ümummilli Lider Heydər Əliyevin və şəhidlərimizin xatirəsini bir dəqiqəlik sükutla yad ediblər.\n“Anım Günü” nə həsr olunmuş tədbir Xırdalan şəhəri Heydər Əliyev adına Parkda davam etdirilib. Tədbirdə RİH başçısı Abdin Fərzəliyev çıxış edərək bildirib ki, Azərbaycan Respublikasının Prezidenti Müzəffər Ali Baş Komandan İlham Əliyevin rəhbərliyi və qətiyyəti ilə xalqımız 44 günlük Vətən müharibəsində şanlı qələbə qazanaraq 30 illik vətən həsrətinə son qoymuşdur. Torpaqlarımızın azad edilməsi ilə bərabər şəhidlərimizin də qisasının alındığını vurğulayan A.Fərzəliyev qeyd etmişdir ki, Qarabağda olan xunta rejimi cəmi 24 saat ərzində keçirilən antiterror tədbirləri nəticəsində tərksilah edilmişdir.\nRİH başçısı İşğaldan azad olunmuş torpaqlarda geniş vüsət almış bərpa və yenidənqurma işlərinin sürətlə aparıldığını, soydaşlarımızın öz yurdlarına döndüyünü və Qarabağda həyatın yenidən canlandığını vurğulamışdı.\nVətən müharibəsi şəhidi Elçin Həsənlinin anası, Abşeron RİH yanında İçtimai Şuranın sədri Xatirə İsmayılova, Vətən müharibəsi iştirakçısı Vasif Allahverdiyev və başqaları çıxış edərək ordumuzun döyüş meydanında düşmənə necə diz çökdürdüyündən və igid vətən övladlarının hər an istənilən təxribatın qarşını almağa qadir olduğundan söz açıblar.\nSonra şəhid övladları hazırladıqları “Mənim atam qəhrəmandır” kompozisiyasını təqdim edərək vətənimizin bütövlüyü uğrunda canlarından keçmiş ataları haqqında danışıblar.\n“Anım Günü” ərəfəsində Rayon İcra hakimiyyətinin başçısı Abdin Fərzəliyev, Səfərbərlik və Hərbi Xidmətə Çağırış üzrə Dövlət Xidmətinin Abşeron Rayon Şöbəsinin rəisi, hüquq-mühafizə idarələrinin rəhbərləri və din xadimləri tərəfindən Abşeron rayonunda yaşayan şəhid ailələri ziyarət olunub. Görüş zamanı onların problemləri, arzu və istəkləri dinlənilib. Müvafiq tədbirlərin görülməsi ilə bağlı tapşırıqlar verilib.\nZiyarət zamanı şəhid ailələrinin üzvləri göstərilən diqqət və qayğıya görə Azərbaycan Respublikasının Prezidenti cənab İlham Əliyevə və Azərbaycan Respublikasının Birinci vitse-prezidenti Mehriban xanım Əliyevaya öz minnətdarlıqlarını bildiriblər.",
        "views": "191",
        "date": "27.09.2023 18:00",
        "link": "https://musavat.com/news/abseronda-anim-gunune-hesr-olunmus-silsile-tedbirler-kecirilib_1009371.html"
    },
    {
        "title": "İlham Əliyev BMT rəsmisini qəbul etdi - YENİLƏNİB",
        "category": "Ölkə",
        "content": "Azərbaycan Respublikasının Prezidenti İlham Əliyev sentyabrın 27-də BMT-nin Məskunlaşma Proqramının (UN-HABITAT) icraçı direktoru xanım Maimuna Mohd Şərifi qəbul edib.\nMusavat.com xəbər verir ki, Prezident İlham Əliyev Maimuna Mohd Şərifin ölkəmizə səfərindən məmnunluğunu ifadə etdi.\nDövlətimizin başçısı İkinci Azərbaycan Milli Şəhərsalma Forumunun keçirilməsinin müsbət addım olduğunu dedi, ötən il Ağdam şəhərində birinci forumun uğurla təşkil edildiyini vurğuladı. Azərbaycan Prezidenti Zəngilanda keçiriləcək builki forumun gündəliyinin çox zəngin olduğunu bildirdi, bu tədbir çərçivəsində Türk Dövlətləri Təşkilatına üzv ölkələrin arxitektura və şəhərsalma üzrə nazirlərinin toplantısının baş tutacağını qeyd etdi.\nPrezident İlham Əliyev Dünya Məskunlaşma Gününün də Azərbaycanda qeyd ediləcəyinin müsbət addım olduğunu dedi.\nMaimuna Mohd Şərif ölkəmizin təşkilatın fəaliyyətinə göstərdiyi dəstəyi və verdiyi maliyyə yardımlarını müsbət addım kimi qiymətləndirdiyini diqqətə çatdırdı.\nPrezident İlham Əliyev Təşkilatın fəaliyyətinin Azərbaycan dövləti tərəfindən bundan sonra da dəstəklənəcəyini qeyd etdi.\nUN-HABITAT tərəfindən “ağıllı şəhər” konsepsiyasının müxtəlif aspektləri üzrə görülən işlər barədə məlumat verən qonaq ölkəmizin Dünya Məskunlaşma Günü ilə bağlı keçiriləcək tədbirə ev sahibliyi etməsinə görə minnətdarlığını bildirdi. O, Zəngilanda keçiriləcək İkinci Azərbaycan Milli Şəhərsalma Forumunun əhəmiyyətinə toxundu, bu tədbirin urbanizasiya ilə bağlı dünyada gedən proseslərin müzakirəsi üçün yaxşı imkan yaratdığını dedi. Bu yaxınlarda Nyu-Yorkda Dayanıqlı İnkişaf Məqsədləri sammitində iştirakına toxunan Maimuna Mohd Şərif həmin tədbirdə iqlim dəyişikliyi və urbanizasiya məsələləri ilə bağlı geniş fikir mübadiləsinin aparıldığını və bu mövzuların Azərbaycanda həyata keçirilən işlərlə də sıx bağlı olduğunu vurğuladı.\nİqlim dəyişikliyi və urbanizasiyanın Azərbaycan üçün çox mühüm məsələlər olduğunu bildirən dövlətimizin başçısı BMT-nin Məskunlaşma Proqramının icraçı direktorunun ölkəmizə keçənilki səfərindən ötən müddət ərzində işğaldan azad edilmiş torpaqlarımızda genişmiqyaslı yenidənqurma işlərinin həyata keçirildiyini bildirdi. Keçmiş məcburi köçkünlərin artıq 2 şəhər və 3 kəndə yerləşdirildiyini və bu prosesin davam etdirildiyini vurğulayan Prezident İlham Əliyev Maimuna Mohd Şərifin ölkəmizə səfəri zamanı bu sahədə gedən işlərlə yaxından tanış olacağına ümidvarlığını ifadə etdi.\nİqlim dəyişikliyi məsələsinə toxunan Azərbaycan Prezidenti bərpaolunan enerji sahəsində ölkəmizdə görülən işlərin də bu məsələyə töhfə verdiyini vurğuladı, işğaldan azad edilmiş ərazilərimizdə 500 meqavata yaxın günəş və külək enerjisinin istehsalı ilə bağlı 2 layihənin icra olunduğunu bildirdi.\n***\n14:37\nAzərbaycan Respublikasının Prezidenti İlham Əliyev sentyabrın 27-də BMT-nin Məskunlaşma Proqramının icraçı direktoru xanım Maimuna Mohd Şərifi qəbul edib.\nBu barədə Musavat.com-a Prezidentin Mətbuat xidmətindən məlumat verilib.",
        "views": "547",
        "date": "27.09.2023 17:55",
        "link": "https://musavat.com/news/ilham-eliyev-bmt-resmisini-qebul-etdi-yenilenib_1009321.html"
    },
    {
        "title": "Tanınmış aktrisa ölü halda tapıldı",
        "category": "Hadisə",
        "content": "Məşhur türk aktrisa Seda Fettahoğlu İstanbuldakı parklardan birində ölü halda tapılıb.\nMusavat.com Türkiyə mediasına istinadən xəbər verir ki, hələlik ölümün dəqiq səbəbi bilinmir.\nHazırda araşdırmalar aparılır.\nQeyd edək ki, S.Fettahoğlu Azərbaycanda daha çox \"Sihirli annem\" və \"Çocuklar duymasın\" seriallarındakı rolları ilə tanınıb.",
        "views": "2088",
        "date": "27.09.2023 17:54",
        "link": "https://musavat.com/news/taninmis-aktrisa-olu-halda-tapildi_1009357.html"
    },
    {
        "title": "SON DƏQİQƏ! Müdafiə Nazirliyi məlumat yaydı",
        "category": "Ölkə",
        "content": "Müdafiə Nazirliyi Azərbaycanın Qarabağ bölgəsində keçirilən lokal xarakterli antiterror tədbirləri başa çatdıqdan sonra müsadirə edilmiş döyüş texnikası, silah və sursat barədə sentyabrın 27-si saat 17:00-a olan məlumatı açıqlayıb.\nMusavat.com nazirliyə istinadən siyahını təqdim edir:\n1. Atıcı silah və qumbaraatanlar - 1132\n2. Artilleriya silahları - 61\n3. HHM vasitələri - 235\n4. Döyüş sursatları - 434295\n5. Təchizat və ləvazimatlar - 2732\n6. Optik və digər cihazlar - 231\n7. Zirehli texnika - 26\n8. Avtomobil texnikası - 125\n9. Qoşqu - 21",
        "views": "20054",
        "date": "27.09.2023 17:44",
        "link": "https://musavat.com/news/son-deqiqe-mudafie-nazirliyi-melumat-yaydi_1009370.html"
    },
    {
        "title": "İrəvan Vardanyanın müdafiəsinə qalxdı, Xankəndidə isə... - Gəlişmələr “Ana Xəbər”də",
        "category": "Son xəbər",
        "content": "Vardanyanı ömürlük həbs gözləyir\n“Araik də Bakıya gətiriləcək” – Politoloq\nSərhədçilər ermənilərə su və şirniyyat payladı\nPaşinyan Vardanyana “sahib çıxır”\n“Karabakh Telecom”un fəaliyyəti dayandırıldı\nİskəndəryan: Qərb Azərbaycana təzyiq edə bilmir\nErmənistan ərazisindən keçən marşrutlar... – Zaxarova\nSeparatçılardan yığılan silahlar sülhməramlılara verilir?\nFHN-in 53 avtomobili Xocalıya yola düşüb\nSOCAR-ın yanacaq maşını Xankəndiyə gedib\n50 mindən çox erməni Qarabağı tərk edib\nTVMusavat-ın bu gün saat 17:40-da canlı yayımlanan “Ana Xəbər” buraxılışını aparıcı Emil Salamoğlu təqdim edir.\nFacebook səhifəsinin ünvanı:\nhttps://www.facebook.com/NewMusavat\nYoutube səhifəsinin ünvanı:\nhttps://www.youtube.com/user/TVmusavat",
        "views": "10181",
        "date": "27.09.2023 17:40",
        "link": "https://musavat.com/news/irevan-vardanyanin-mudafiesine-qalxdi-xankendide-ise-gelismeler-ana-xeber-de_1009369.html"
    },
    {
        "title": "Ermənistandan Naxçıvana keçən 2 nəfər HƏBS EDİLDİ",
        "category": "Ölkə",
        "content": "Ermənistandan Naxçıvana qeyri-qanuni şəkildə keçən iki Hindistan vətəndaşı həbs edilib.\nPublika.az-ın əldə etdiyi məlumata görə, hadisə bu ilin 15 aprel tarixində baş verib. Hindistan vətəndaşı olan 1981-ci il təvəllüdlü S.M və R.M bu ilin aprel ayında Avropaya getmək məqsədilə İrəvana gedib.\nOrada onları Radja adlı Hindistan vətəndaşı aldadaraq Azərbaycanla sərhədə gətirib. Bələdçinin köməkliyi ilə həmin şəxslər Naxçıvan Muxtar Respublikasının Sədərək qəsəbəsi istiqamətindən Azərbaycana göndərilib.\nSədərəyə gələn Hindistan vətəndaşlarının park ərazisində özlərini şübhəli aparmasını görən polis əməkdaşları onları saxlayıb. Məlum olub ki, onlar qeyri-qanuni şəkildə sərhədi pozaraq Ermənistandan Azərbaycana keçiblər. Hər iki şəxs barəsində Azərbaycan CM-nin 318.2-ci (Azərbaycan Respublikasının dövlət sərhədini qanunsuz olaraq keçmə) maddəsi ilə cinayət işi başlanılıb.\nSədərək Rayon Məhkəməsinin hökmü ilə S.M 2 il 6 ay, R.M isə 2 il 2 ay müddətinə azadlıqdan məhrumetmə cəzasına məhkum edilib.",
        "views": "4595",
        "date": "27.09.2023 17:30",
        "link": "https://musavat.com/news/ermenistandan-naxcivana-kecen-2-nefer-hebs-edildi_1009365.html"
    },
    {
        "title": "MEDİA və ADA-dan mühüm TƏLİM - FOTOLAR",
        "category": "Media",
        "content": "Medianın İnkişafı Agentliyi və ADA Universitetinin birgə təşkilatçılığı ilə universitetdə \"Xarici siyasət üzrə ixtisaslaşmış jurnalistlərin xəbər qaynaqları: Azərbaycanın xarici siyasəti və beynəlxalq münasibətlərdə yeni reallıqlar\" mövzusunda təlim keçirilir.\nMusavat.com xəbər verir ki, təlimin ilk günü ADA Universitetinin prorektoru Fariz İsmayılzadənin təqdimatında \"Azərbaycanın xarici siyasəti və beynəlxalq münasibətlərdə yeni reallıq\" mövzusu müzakirə edilib.\nDaha sonra isə Azərbaycan Respublikası Prezident Administrasiyasının Kommunikasiya siyasəti sektorunun müdiri Cavid Musayevin təqdimatında \"Xarici siyasətdə medianın rolu: 1) 44 günlük Vətən müharibəsində və son lokal anti-terror tədbirlərində yerli və xarici medianın fəaliyyəti 2) Dövlət kommunikasiyası\" mövzusunda təlim keçirilib.\nQeyd edək ki, təlim sabah da davam edəcək. Sabahkı təlimdə Azərbaycan Xarici İşlər Nazirliyinin Mətbuat Xidməti idarəsinin rəhbəri Ayxan Hacızadə mühazirə ilə çıxış edəcək.\nMusavat.com",
        "views": "312",
        "date": "27.09.2023 17:29",
        "link": "https://musavat.com/news/media-ve-ada-dan-muhum-telim-fotolar_1009366.html"
    },
    {
        "title": "Lənkəranda FACİƏ: 35 yaşlı kişi ÖLDÜ",
        "category": "Hadisə",
        "content": "Lənkəranda üzərinə su çəni aşan 35 yaşlı kişi ölüb.\nMəlumata görə, hadisə rayonun Nərimanabad qəsəbəsində baş verib. Qəsəbə sakini, 1988-ci il təvəllüdlü Elvin Tariyel oğlu Əliyev həyətində iş görərkən, ehtiyatsızlıqdan su çəni onun üzərinə düşüb. E.Əliyev xəstəxanaya çatdırılarkən yolda ölüb.\nOnun meyiti Məhkəmə Tibbi Ekspertiza və Patoloji Anatomiya Birliyinin Lənkəran rayon şöbəsinə təhvil verilib.\nFaktla bağlı araşdırma aparılır.//APA",
        "views": "797",
        "date": "27.09.2023 17:17",
        "link": "https://musavat.com/news/lenkeranda-facie-35-yasli-kisi-oldu_1009361.html"
    },
    {
        "title": "İskəndəryan: \"Qərb Azərbaycana təzyiq edə bilmir, Bakının hədəfi var\"",
        "category": "Siyasət",
        "content": "Qərb Ermənistan, o cümlədən postsovet məkanına Rusiya ilə münasibətlər prizmasından baxır və bu münasibətlər indi müharibəyə doğru sövq edilir.\n“Ölkə.Az” xəbər verir ki, bunu erməni politoloq Aleksandr İskəndəryan deyib.\n“Ermənistan rəhbərliyinin götürdüyü öhdəlik müqabilində ölkənin təhlükəsizliyinin təmin ediləcəyi gözləntisinə çevrilir.\nTəhlükəsizlik dəstəyi necə, hansı formada və hansı vasitələrlə veriləcək bəlli deyil. Bunlar qapalı müstəvidə müzakirə olunur. Bütün bu səfərlər məhz buna sübutdur.\nPrinsipcə, əlbəttə ki, Ermənistanla Qarabağdan daha çətindir, çünki Ermənistan tanınmış dövlətdir. Amma digər tərəfdən, mən bir çox dövlətləri (Suriyadan tutmuş Ukraynaya qədər) sadalaya bilərəm ki, onlar üçün tanınmış dövlət statusu heç kömək etmir.\nÜçüncü tərəfdən, Qərb ölkələrinin Azərbaycana təzyiq etmək üçün demək olar ki, heç bir imkanları yoxdur. Birincisi, Azərbaycan neft və qaz tədarük edir, Rusiya ilə müqayisədə böyük həcmdə olmasa da, Cənubi Avropa üçün müəyyən əhəmiyyət kəsb edir.\nİkincisi, Azərbaycan İranla Rusiya arasında yerləşir. Azərbaycan müsəlman ölkəsidir. Eyni zamanda, bu ölkənin İslam ölkələri üçün çox spesifik istiqaməti var. Məsələn, İranla münasibətləri zəif olan İsraillə çox yaxşı münasibətləri var. Bakı ilə yəhudi dövləti arasında əməkdaşlıq da buna əsaslanır.\nBundan əlavə, biz Azərbaycan deyəndə, həm Rusiya, həm də Qərb üçün son dərəcə vacib olan Türkiyəni də nəzərə almalıyıq”, - politoloq vurğulayıb.\nPolitoloq bütün bunlara baxmayaraq hesab edir ki, Ermənistanın təhlükəsizliyi ilə bağlı bəzi təminatların əldə etməsi istisna deyil və rəsmi İrəvan da bununla məşğuldur.\n“Ancaq eyni zamanda, əlbəttə ki, Azərbaycanın Ermənistanın nəzarətə götürdüyü əraziləri tərk edəcəyini düşünmürəm. Azərbaycanlıların həmin yerlərdə hərbi obyektlər tikirlər. Axı iqtisadi potensiala əsaslanmayan əraziləri tutdular, yüksəkliklər götürdülər. Bu ya müharibəyə hazırlıqdır, ya da müharibəyə hazırlıq təhlükəsidir”, - İskəndəryan qeyd edib.\nPolitoqloq onu da əlavə edib ki, Azərbaycanın növbəti hədəfi Zəngəzurdan keçən dəhlizdir: “Bu, artıq onların gündəmindədir”.",
        "views": "2810",
        "date": "27.09.2023 17:05",
        "link": "https://musavat.com/news/iskenderyan-qerb-azerbaycana-tezyiq-ede-bilmir-bakinin-hedefi-var_1009345.html"
    },
    {
        "title": "Deputat: “Azərbaycanın bu hərəkətləri dünyaya nümunədir”",
        "category": "Siyasət",
        "content": "“19-20 sentyabr tarixində Azərbaycanın Qarabağda apardığı lokal antiterror tədbirləri BMT nizamnaməsinə və beynəlxalq hüquqa əsaslanır. Azərbaycan bu tədbirləri özünün suveren ərazilərində pozulmuş hüquqlarının bərpası üçün aparıb. Dünyada separatizm heç bir dövlət tərəfindən dəstəklənməməlidir. Ermənistana dəstək verən Fransa və onunla bir yerdə olan bir neçə dairə istisna olmaqla, bütün dünya Azərbaycanın apardığı antiterror tədbirlərini dəstəkləyir. O cümlədən Avropa İttifaqı da açıqladığı bəyanatda Azərbaycanın öz ərazilərini qeyri-qanuni silahlılardan təmizləməsini dəstəklədiyini bildirir”.\nBunu Musavat.com-a millət vəkili Azər Badamov deyib.\nO bildirib ki, Azərbaycan lokal xarakterli antiterror tədbirləri aparanda humanizm prinsipini yüksək tutaraq mülki obyektlər və insanları maksimum dərəcədə qorumağa çalışıb:\n“Hətta Ermənistanın baş naziri Nikol Paşinyan da Azərbaycanın apardığı antiterror tədbirlərində mülki insanların zərər çəkməsi ilə bağlı yayılan məlumatların əsassız olduğunu bildirib. Antiterror tədbirləri ərəfəsində Qarabağda yaşayan erməni əsilli əhaliyə müxtəlif vasitələrdən istifadə etməklə silahlılardan və döyüş nöqtələrindən uzaq dayanmaları ilə bağlı çağırışlar edilib. Hətta antiterror tədbir aparılan 24 saata yaxın bir zamanda əvvəlcədən müəyyən edilmiş hərbi legitim hədəflərdə mülki insanların olduğu ehtimal ediləndə zərərsizləşdirmə əməliyyatları təxirə salınıb. Antiterror tədbirləri başa çatandan dərhal sonra Azərbaycan dövləti erməni əsilli mülki insanlara Azərbaycana inteqrasiya olunacağı təqdirdə onların yaşaması üçün hər bir şəraitlə təmin olunacaqlarını, hüquqları və təhlükəsizliklərinin qanunlarımıza uyğun müdafiə ediləcəyini və heç nədən narahat olmamalarını bəyan edib. Həm də Azərbaycan cəmiyyətinə inteqrasiya olunmaq istəməyən şəxslər üçün dəhliz yaradılaraq heç bir təhlükə yaratmadan ölkəmizi tərk etmələrinə şərait yaradılıb”.\nMillət vəkili vurğulayıb ki, Qarabağda yaşamaqda davam edən ermənilərə və antiterror tədbirləri zamanı xəsarət alanlara, o cümlədən Xankəndidə baş vermiş partlayışdan xəsarət alan şəxslərə lazımi yardımlar olunur:\n“FHN-in xətti ilə səhra hospitalları quraşdırılmağa başlanıb. Azərbaycan öz vətəndaşları hesab etdiyi erməni əsilli sakinlərinin humanitar ehtiyaclarının ödənilməsi və sağlamlıqlarının təmin olunması üçün yardımlarını davam etdirir. Azərbaycanın bu hərəkətləri dünyaya bir nümunədir. Dünyanın ayrı-ayrı yerlərində antiterror əməliyyatları zamanı mülki insanların və infrastrukturun zərər görməsi adi hala çevrilib. Azərbaycanın yüksək dəqiqliklə apardığı antiterror tədbirləri dünya və o cümlədən Avropa İttifaqı tərəfindən diqqətlə izlənilərək yüksək dəyərləndirilib. Bu, Azərbaycanın apardığı antiterror tədbirlərinin dünya ictimaiyyəti tərəfindən qəbul edilməsi deməkdir”.\nNigar,\nMusavat.com",
        "views": "438",
        "date": "27.09.2023 16:57",
        "link": "https://musavat.com/news/deputat-azerbaycanin-bu-hereketleri-dunyaya-numunedir_1009355.html"
    },
    {
        "title": "Bağçalarla bağlı YENİLİK - Bu uşaqlar təhsil müəssisəsindən kənarlaşdırılacaq - VİDEO",
        "category": "Ölkə",
        "content": "İki ildir ki, məktəbəqədər təhsil müəssisələrinə qəbul elektron qaydada həyata keçirilir.\nQeydiyyatdan sonra təsdiq bildirişi alan valideyn övladını bağçaya yola salır. Amma təəssüf ki, hər kəs belə etmir.\nBelə ki, uşaqlqrının adını sistemə yazdıran bəzi valideynlər övladlarının aylarla təhsil ocağına göndərmir.\nBelə olan halda bağçaya ehtiyacı olan uşaqlar təhsil müəssisəsindən kənarda qalmalı olurlar.\nBundan sonra yeni tətbiq ediləcək sistemlə bağçalara getməyən uşaqlar təhsil müəssisəsindən kənarlaşdırılacaq.",
        "views": "1284",
        "date": "27.09.2023 16:52",
        "link": "https://musavat.com/news/bagcalarla-bagli-yenilik-bu-usaqlar-tehsil-muessisesinden-kenarlasdirilacaq-video_1009344.html"
    },
    {
        "title": "Moldovanın sabiq Baş naziri İlham Əliyevi təbrik etdi",
        "category": "Ölkə",
        "content": "Moldovanın sabiq Baş naziri, Nizami Gəncəvi Beynəlxalq Mərkəzinin üzvü Kiril Qaburiçi Azərbaycan Prezidenti İlham Əliyevə təbrik məktubu ünvanlayıb.\nMusavat.com-un məlumatına görə, mətndə deyilir:\n\"Hörmətli cənab Prezident!\nTarixi hadisə - Azərbaycanın beynəlxalq birlik tərəfindən tanınan ərazi bütövlüyünün tam bərpa olunması münasibətilə Sizə ən səmimi təbriklərimi çatdırıram. 2012-ci ildən 2015-ci ilədək Azərbaycanda işlədiyim müddətdə Qarabağdan - öz yurdlarından didərgin düşmüş çoxlu sayda insanla görüşmək imkanım oldu. Mən onların dərin duyğularını və öz torpaqlarına qayıtmalarının əhəmiyyətini başa düşürəm.\nQarabağdakı son hadisələr bir çox yeni başlanğıclar vəd edir. Sizin belə çətin bir problemin həllinə siyasi baxışınız və strateji yanaşmanız həqiqətən təqdirəlayiqdir və şübhəsiz ki, bunun önəmli nəticələri özünü göstərəcək. Əminəm ki, bu əlamətdar hadisə regionda sülhün və əməkdaşlığın möhkəmlənməsinə və nəticədə bütün Cənubi Qafqazda həyat şəraitinin yaxşılaşmasına mühüm töhfə verəcək. Sizin liderliyiniz və tarixi baxışı reallığa çevirməkdə sarsılmaz əzminiz hamımız üçün ilham mənbəyidir. Mən qəti şəkildə inanıram ki, ümumi səylərlə biz gələcək nəsillərimiz üçün daha yaxşı bir dünya qura bilərik.\nSizə və ölkənizə davamlı uğurlar və rifah arzulayıram\".\nQeyd edək ki, K.Qaburiçi 2015-ci ildə Moldovanın Baş naziri olub.",
        "views": "619",
        "date": "27.09.2023 16:47",
        "link": "https://musavat.com/news/moldovanin-sabiq-bas-naziri-ilham-eliyevi-tebrik-etdi_1009356.html"
    },
    {
        "title": "Əmək və Əhalinin Sosial Müdafiəsi Nazirliyinin kollektivi Zəfər parkında \nFOTO",
        "category": "Sosial",
        "content": "27 Sentyabr - Anım günü ilə əlaqədar  Əmək və Əhalinin Sosial Müdafiəsi Nazirliyinin kollektivi Bakıda inşası davam etdirilən Zəfər parkında olublar.\nParkın girişində xatirə daşının önünə gül dəstələri düzülərək qürur mənbəyimiz olan qəhrəman şəhidlərimizin əziz xatirəsi ehtiramla anılıb.\nPrezident, Müzəffər Ali Baş Komandan İlham Əliyevin 2020-ci il 2 dekabr tarixli Sərəncamına əsasən 27 Sentyabr - Anım Günü kimi qeyd edilir. Bu gün xalqımız ölkəmizin ərazi bütövlüyü uğrunda döyüşlərdə şəhidlik zirvəsinə ucalmış əsgər və zabitlərimizi, bütün şəhidlərimizi dərin ehtiramla yad edir. \nŞanlı tarix yazan qəhrəman şəhidlərimizə Allahdan rəhmət diləyirik!  ",
        "views": "487",
        "date": "27.09.2023 16:44",
        "link": "https://musavat.com/news/emek-ve-ehalinin-sosial-mudafiesi-nazirliyinin-kollektivi-zefer-parkinda_1009354.html"
    },
    {
        "title": "Reabilitasiya Mərkəzində müalicə alan şəhid valideynlərinin SAYI AÇIQLANDI",
        "category": "Ölkə",
        "content": "Səhiyyə Nazirliyi Sanator-Kurort Reabilitasiya Mərkəzində müalicə alan şəhid valideynləri və müharibə iştirakçılarının sayı açıqlanıb.\nMusavat.com xəbər verir ki, bunu Səhiyyə Nazirliyinin rəsmi instagram səhifəsindəki canlı yayımda Mərkəzin Baş direktoru Mürsəl Mürsəlov deyib.\nOnun sözlərinə görə, bu illər ərzində Səhiyyə Nazirliyi Sanator-Kurort Reabilitasiya Mərkəzində 550 şəhid valideyni, 137 şəhid övladı, 1577 müharibə iştirakçısı müalicə alıb.\nMusavat.com",
        "views": "361",
        "date": "27.09.2023 16:41",
        "link": "https://musavat.com/news/reabilitasiya-merkezinde-mualice-alan-sehid-valideynlerinin-sayi-aciqlandi_1009353.html"
    },
    {
        "title": "Ərdoğan sabah Təhlükəsizlik Şurasını toplayır, Azərbaycanın antiterror tədbirləri müzakirə olunacaq",
        "category": "Son xəbər",
        "content": "Sabah, sentyabrın 28-də Türkiyədə Prezident Rəcəb Tayyib Ərdoğanın sədrliyi ilə Milli Təhlükəsizlik Şurasının iclası keçiriləcək.\n“Report” “TRT Haber”ə istinadən xəbər verir ki, iclasda Azərbaycan ordusunun sentyabrın 19-da keçirdiyi antiterror tədbirlərinin nəticəsi və regional proseslər müzakirə olunacaq.\nBundan başqa, İraq və Suriyadakı mövcud vəziyyət, həmçinin “Taxıl sazişi”nin perspektivi barədə də fikir mübadiləsi aparılacaq.",
        "views": "647",
        "date": "27.09.2023 16:39",
        "link": "https://musavat.com/news/erdogan-sabah-tehlukesizlik-surasini-toplayir-azerbaycanin-antiterror-tedbirleri-muzakire-olunacaq_1009350.html"
    },
    {
        "title": "“Ayakve” Vardanyana görə HƏRƏKƏTƏ KEÇDİ",
        "category": "Son xəbər",
        "content": "“Azərbaycanlılar “Dağlıq Qarabağın” keçmiş dövlət naziri (qondarma), tərəfdarımız Ruben Vardanyanı saxlayıblar”.\nMusavat.com erməni mediasına istinadən xəbər verir ki, bu barədə Ermənistanın “Ayakve” təşəbbüs qrupunun bəyanatında deyilir.\n“Biz düşmən dövlətin bu qanunsuz (?) addımını qətiyyətlə pisləyirik və Ermənistan hakimiyyətindən Ruben Vardanyanın Ermənistana qaytarılması üçün təcili tədbirlər görməsini tələb edirik”, - deyə bəyanatda bildirilir.\nXatırladaq ki, “Ayakve” adı verilən bu bədnam təşəbbüs qrupu Qarabağın Azərbaycanın tərkibində tanınmasının konstitusiya səviyyəsində cinayət hesab olunması barədə imza toplayırdı. Onların əsas sponsorlarından birinin məhz Vardanyan olduğu güman edilir.\nMusavat.com",
        "views": "7294",
        "date": "27.09.2023 16:37",
        "link": "https://musavat.com/news/ayakve-vardanyana-gore-herekete-kecdi_1009348.html"
    },
    {
        "title": "Vardanyan bu maşınla postu keçmək istəyib - FOTO",
        "category": "Son xəbər",
        "content": "Xəbər verdiyimiz kimi, sentyabrın 27-də \"Laçın\" dövlət sərhədindən buraxılış məntəqəsində Dövlət Sərhəd Xidmətinin hərbi qulluqçularının sayıqlığı nəticəsində ölkə ərazisinə qeyri-qanuni gələrək qondarma \"dağlıq qarabağ respublikasının dövlət naziri\" vəzifəsində çalışmış 1968-ci il təvəllüdlü Ruben Karleni Vardanyan Azərbaycan Respublikasından Ermənistan istiqamətində hərəkət edərkən saxlanılıb.\nMusavat.com xəbər verir ki, Vardanyan \"Toyota\" markalı avtomobillə postu keçmək istəyib.",
        "views": "2408",
        "date": "27.09.2023 16:36",
        "link": "https://musavat.com/news/vardanyan-bu-masinla-postu-kecmek-isteyib-foto_1009352.html"
    },
    {
        "title": "Zaxarova: “Bunun arxasında kimin dayandığını bilirik”",
        "category": "Son xəbər",
        "content": "“Müxtəlif xarakterli ekstremist bəyanatlar verənlərə, Rusiya ilə Ermənistanın münasibətlərini şübhə altına alanlara fikir verməyin. Bütün bunlar keçəcək”.\nMusavat.com erməni mediasına istinadən xəbər verir ki, bunu Rusiya Xarici İşlər Nazirliyinin rəsmi nümayəndəsi Mariya Zaxarova deyib.\n“Bunun arxasında kimin dayandığını və kimlərin bu cür əhval-ruhiyyəni qızışdırdığını bilirik. Ermənistan xalqı kimin düşmən, kimin dost olduğunu görür. Ermənistan xalqı bilir ki, Rusiyadan həmişə onlara müxtəlif formatlarda yardım gəlib”, - deyə Rusiya XİN rəsmisi bildirib.\nZaxarova ABŞ-ın bostanına daş atmağı da unutmayıb: “Ermənistan daxilində media məkanının informasiya emalına nəhəng resurslar ayrılır. ABŞ-ın Ermənistandakı səfirliyinin 2000 əməkdaşı məhz bununla məşğuldur. Son bir ildə Qərb dünyası, Vaşinqton, Brüssel, Paris özlərini yeni vasitəçi və yeni təminatçı elan ediblər. Bütün bunların nəyə gətirib çıxardığını görürsünüz”.\nMusavat.com",
        "views": "2398",
        "date": "27.09.2023 16:19",
        "link": "https://musavat.com/news/zaxarova-bunun-arxasinda-kimin-dayandigini-bilirik_1009325.html"
    },
    {
        "title": "Dünyanın ən qədim şotland viskisi HƏRRACA çıxarıldı",
        "category": "Maraqlı",
        "content": "200 il əvvəl istehsal edilmiş, hər birinin ilkin qiymətləndirilməsi 12 min dollardan çox olan cəmi 24 şüşə şotland viskisi Böyük Britaniyada \"Whiskey Auctioneer\" tərəfindən hərraca çıxarılıb.\nMusavat.com xarici KİV-ə istinadən xəbər verir ki, bu barədə hərrac iştirakçılarının bəyanatında deyilir.\nQeyd olunub ki, viski 1833-cü ildə hazırlanıb və səkkiz il sonra şüşələrə qoyulub. Bunlardan iyirmidən çoxu noyabrın 24-dən dekabrın 4-dək hərraca çıxarılacaq.\nMütəxəssislərin fikrincə, viskinin həqiqiliyi Şotlandiya Universiteti tərəfindən təsdiqlənib.\nDaha əvvəl xəbər verildiyi kimi, dünyanın ən böyük şəxsi viski kolleksiyası Şotlandiyada keçirilən hərracda 9,4 milyon dollara satılıb.\nMusavat.com",
        "views": "1058",
        "date": "27.09.2023 16:17",
        "link": "https://musavat.com/news/dunyanin-en-qedim-sotland-viskisi-herraca-cixarildi_1009328.html"
    },
    {
        "title": "Təhsil İnstitutuna yeni direktor TƏYİN EDİLDİ",
        "category": "Təhsil",
        "content": "Təhsil İnstitutuna yeni direktor təyin edilib.\nMusavat.com xəbər verir ki, Təhsil İnstitutunun direktoru vəzifəsi Elnur Əliyevə həvalə edilib.\nQeyd edək ki, Elnur Əliyev bu təyinata qədər Elm və Təhsil Nazirliyinin Ümumi və məktəbəqədər təhsilin təşkili və idarə olunması şöbəsinin müdiri vəzifəsində çalışıb.",
        "views": "1863",
        "date": "27.09.2023 16:13",
        "link": "https://musavat.com/news/tehsil-institutuna-yeni-direktor-teyin-edildi_1009346.html"
    },
    {
        "title": "\"Cır-cındır içində, dilənçi, ac...” - Çingiz Abdullayev əsəbiləşdi",
        "category": "Ölkə",
        "content": "“Ermənilər mənə Los-Ancelesdən, Marseldən, San-Fransiskodan, Leypsiqdən yazırlar. Çoxları kitablarımı oxuyub, çıxışlarımı görüb. Mən üç il əvvəl demişdim ki, Sarkisyan yalan danışır. Sonra Şahnazarov məni dəstəklədi”.\nBunu Azərbaycan Yazıçılar Birliyinin I katibi, Xalq yazıçısı Çingiz Abdullayev ermənilərin Qarabağı tərk etmsindən danışarkən deyib.\nO, Qarabağın Azərbaycan ərazisi olduğunu qəbul etməyənləri sakitcə çıxıb getməyə çağırıb:\n“Eyni ölkədə azərbaycanlılar və ermənilər, türklər və ermənilər yaşaya bilər. İndi erməni anklavının sakinlərinə baxın. Cır-cındır içində, dilənçi, ac, dişsiz... Nə əldə etdiniz? Köçəryanı və Sarkisyanı milyonçu etdilər? Bəs minlərlə insan nə əldə etdi? İndi dünya qəsdən görmək istəmir ki, bizim polislər yollarda qalan bu bədbəxt insanlara necə yemək, su paylayırlar...\nYetər! İstəmirəm ki, min il döyüşək. Qarabağ Azərbaycan ərazisidir. Bu kimin xoşuna gəlmirsə, sakit və insidentsiz çıxıb gedə bilər. Yetər insanların əziyyəti, yetər təsəllisiz dul qadınlar, ağlayan analar. Otuz üç il əvvəl “Qara Yanvar” kitabında bütün anaların eyni cür ağladığını yazmışdım. Görün nə qədər təxribatçılar, əclaflar var ki, iki xalqı yenidən bir-birinə qarşı qoymaq istəyirlər”.//Yenisabah\n ",
        "views": "3008",
        "date": "27.09.2023 16:06",
        "link": "https://musavat.com/news/cir-cindir-icinde-dilenci-ac-cingiz-abdullayev-esebilesdi_1009317.html"
    },
    {
        "title": "Melkonyan: “Qarabağda Azərbaycana tam dəstək verən 2 ölkə var”",
        "category": "Son xəbər",
        "content": "“Qarabağda Azərbaycanın əməliyyatına kim dəstək verib?”\nMusavat.com Ermənistan mediasına istinadən xəbər verir ki, bu sualı erməni politoloq Sergey Melkonyan yerli ictimaiyyətə ünvanlayıb.\nMelkonyan həyasızlıqla bunu hətta “etnik təmizləmə” adlandırıb.\n“İndiyədək yalnız iki ölkə Azərbaycanı ərazi bütövlüyünün bərpası, əslində isə “etnik təmizləmə” münasibəti ilə rəsmi təbrik edib.\nTürkiyə bütün rəsmi orqanlar: Prezident, Xarici İşlər Nazirliyi, Müdafiə Nazirliyi, Ukrayna isə prezidentin xüsusi nümayəndəsi Fyodor Venislavski səviyyəsində bəyan edib. Ola bilsin ki, siyahı Pakistan və digərləri ilə tamamlansın. Amma indiyə qədər yalnız Ukrayna və Türkiyənın adı önə çıxır. Məsləhət görürəm ki, Ukraynanı heçə sayan kanallara daha çox diqqət yetirəsiniz”, - deyə Melkonyan teleqram kanalında yazıb.\nMusavat.com",
        "views": "3101",
        "date": "27.09.2023 16:05",
        "link": "https://musavat.com/news/melkonyan-qarabagda-azerbaycana-tam-destek-veren-2-olke-var_1009342.html"
    },
    {
        "title": "Kremldən TƏCİLİ Vardanyan açıqlaması: Onu hansı cəza gözləyir? Sülhəddin Əkbərlə CANLI",
        "category": "Son xəbər",
        "content": "Kreml erməni əsilli iş adamı, Azərbaycan ərazisinə qeyri-qanuni gələrək qondarma rejimin “dövlət naziri” vəzifəsində çalışmış Ruben Vardanyanın Azərbaycan sərhədçiləri tərəfindən saxlanılıb, Bakıya gətirilməsinə münasibət bildirib. Kremlin sözçüsü Dmitri Peskov onda belə bir məlumatın olmadığını söyləyib. “Yox, məndə belə bir məlumat yoxdur, ona görə də bu barədə heç nə deyə bilmərəm... Onun saxlanmasından xəbərim yoxdur. Kim saxlanılıb, ümumiyyətlə saxlanılıbmı və onun Rusiya vətəndaşlığı varmı bilmirəm”, - Kremlin sözçüsü Vardanyanın saxlanması ilə bağlı yayılan xəbərləri şərh edərkən deyib. Eyni zamanda o əlavə edib ki, əgər Vardanyanın Rusiya vətəndaşlığı varsa, o zaman Rusiyada onun hüquqları qorunacaq.\nQeyd edək ki, Dövlət Sərhəd Xidmətinin Çevik Hərəkət Qüvvələri əməkdaşlarının müşayiəti ilə Bakı şəhərinə gətirilib. Saxlanılan şəxs barəsində müvafiq qərar qəbul edilməsi üçün aidiyyəti dövlət orqanlarına təhvil verilib.\nTVMusavat-ın bu gün saat 16:00-da canlı yayımlanan “Həftə içi” verilişində aparıcı Emil Salamoğlu analitik, təhlükəsizlik sahəsi üzrə mütəxəssis Sülhəddin Əkbərlə hadisələri təhlil edir. Müzakirədə tamaşaçılarımız da iştirak edə bilər.\nFacebook səhifəsinin ünvanı:\nhttps://www.facebook.com/NewMusavat\nYoutube səhifəsinin ünvanı:\nhttps://www.youtube.com/user/TVmusavat",
        "views": "1234",
        "date": "27.09.2023 16:00",
        "link": "https://musavat.com/news/kremlden-tecili-vardanyan-aciqlamasi-onu-hansi-ceza-gozleyir-sulheddin-ekberle-canli_1009347.html"
    },
    {
        "title": "Pakistanda partlayış: 8 nəfər həlak oldu",
        "category": "Hadisə",
        "content": "Pakistanın Sind əyalətinin Kaşmor rayonunda döyüş sursatı partlayıb.\nMusavat.com xəbər verir ki, bu barədə “News” qəzeti polisə istinadən məlumat yayıb.\nQeyd olunub ki, Kandkot bölgəsində baş verən partlayışda azı 8 nəfər həlak olub.\nMəlumata görə, döyüş sursatı kənd təsərrüfatı sahəsində oynayan yerli uşaqlar tərəfindən tapılıb, bundan sonra mərmi evə gətirilib və orada partlayıb.\nƏyalət rəhbərliyi hüquq-mühafizə orqanlarından raket mərmisinin əraziyə necə düşdüyü barədə məlumat tələb edib.\nMusavat.com",
        "views": "312",
        "date": "27.09.2023 15:57",
        "link": "https://musavat.com/news/pakistanda-partlayis-8-nefer-helak-oldu_1009343.html"
    },
    {
        "title": "“Vardanyan bu orqanlara təhvil veriləcək, ittiham maddələri isə...” - AÇIQLAMA",
        "category": "Ölkə",
        "content": "“44 günlük Vətən müharibəsindən sonra 2022-ci ilin sentyabrın 23-də Rusiya daxil, bir neçə ölkənin pasportunu daşıma ehtimalı olan Ruben Vardanyan qanunsuz olaraq Azərbaycan ərazisi olan Xankəndiyə gəldi. Gəldiyi gündən separatçı rejimə maddi və mənəvi dəstək göstərməklə onları həm də Azərbaycan xalqına qarşı mübarizəyə çağırdı. O, dəfələrlə belə çağırışlar edib: “Son ana qədər vuruşacağıq”, “Azərbaycanın tərkibində olmayacağıq”, “Qarabağın müstəqilliyi üçün beynəlxalq tərəfdaşlarımızla danışıqlar aparırıq”, “Silahlı müqavimət göstərəcəyik””.\nBunu Musavat.com-a açıqlamasında Demokratiya və İnsan Hüquqları Komitəsinin sədri, hüquq üzrə fəlsəfə doktoru Çingiz Qənizadə deyib.\nO xatırladıb ki, hətta lokal antiterror tədbirləri keçirilən zaman Vardanyan Qarabağda qalacağını bəyan etmişdi: “Bir neçə gün öncə eskalasiya zamanı Vardanyan sona qədər döyüşəcəyini bildirmişdi. Separatçı rejimin adından və Qarabağda olan etnik ermənilərin adından danışırdı. Hesab edirəm ki, Vardanyan ya Dövlət Təhlükəsizliyi Xidməti, ya da Baş Prokurorluğa təhvil veriləcək. İlk növbədə o, Azərbaycana qeyri-qanuni daxil olub, odur ki, dövlət sərhədini qanunsuz keçmə maddəsi ilə ittiham olunacaq. Digər ağır maddələr isə Azərbaycan dövlətinə qarşı silahlı müqavimət göstərmək, silahlı qiyam, Azərbaycan Respublikasının bir hissəsini ayıraraq müstəqil dövlət yaratmaq iddiası ilə separatçı çıxışlar və müharibəyə təhrik etməklə bağlı olacaq”.\nÇingiz Qənizadə qeyd edib ki, Ruben Vardanyan Qarabağda olduğu müddətdə biznes maraqlarını da unutmayıb: “Yaxın bir neçə saat ərzində Ruben Vardanyanla bağlı növbəti açıqlama olacaq. Çox güman ki, Vardanyanın Azərbaycanın yeraltı sərvətlərinin talanmasında bu və ya digər formada iştirakı olubsa, bu da yəqin ki, nəzərə alınacaq. Hər bir halda qatı cinayətkarlardan biri artıq saxlanıb. Növbə Araik Arutyunyan və separatçı rejimin digər rəhbərlərinindir”.\nQeyd edək ki, bu gün “Laçın” dövlət sərhədindən buraxılış məntəqəsində Dövlət Sərhəd Xidmətinin hərbi qulluqçularının sayıqlığı nəticəsində ölkə ərazisinə qeyri-qanuni gələrək qondarma “Dağlıq Qarabağ Respublikasının Dövlət naziri” vəzifəsində çalışmış 1968-ci il təvəllüdlü Ruben Karleni Vardanyan Azərbaycan Respublikasından Ermənistan istiqamətində hərəkət edərkən saxlanılıb.\nMəlumata görə, Dövlət Sərhəd Xidmətinin Çevik Hərəkət Qüvvələri əməkdaşlarının müşayiəti ilə Bakı şəhərinə gətirilib. Saxlanılan şəxs barəsində müvafiq qərar qəbul edilməsi üçün aidiyyəti dövlət orqanlarına təhvil verilib.\nNigar HƏSƏNLİ,\nMusavat.com",
        "views": "7153",
        "date": "27.09.2023 15:56",
        "link": "https://musavat.com/news/vardanyan-bu-orqanlara-tehvil-verilecek-ittiham-maddeleri-ise-aciqlama_1009341.html"
    },
    {
        "title": "Ukraynada vurulan İran dronlarında tapılanlar hər kəsi şoka saldı",
        "category": "Son xəbər",
        "content": "Rusiya qoşunlarının Ukraynada istifadə etdiyi İranın “Şahid” pilotsuz təyyarələrində Avropa şirkətlərinin istehsal etdiyi tərkib hissələri tapılıb.\n\nMusavat.com xarici agentliklərə istinadən xəbər verir ki, bu barədə “The Guardian” qəzeti məlumat yayıb.\n\n“The Guardian” Ukraynanın hələ bu ilin avqustunda G7 ölkələrinə kəşfiyyat məlumatı ötürdüyünü bildirib. Sənəddə ukraynalı mütəxəssislərin “Shahed-131” PUA-da Qərb istehsalı olan 52 komponenti, “Shahed -136”da isə 57 komponenti aşkar etdiyi göstərilib.\n\n“Şahid”lərə dəstək verən firmalar içində İsveçrənin “STMicroelectronics” və “U-blox”, Hollandiyanın “NXP Semiconductor”, habelə Almaniyanın “Ti Automotive Gmbh” və “International Rectifier” şirkətləri önə çıxır.\n\nİranın bu tərkib hissələrini necə əldə etdiyi hələ məlum deyil.\n\nMusavat.com",
        "views": "2509",
        "date": "27.09.2023 15:55",
        "link": "https://musavat.com/news/ukraynada-vurulan-iran-dronlarinda-tapilanlar-her-kesi-soka-saldi_1009340.html"
    },
    {
        "title": "Avropada viza QALMAQALI: Polşa Aİ-dən çıxarıla bilər",
        "category": "Dünya",
        "content": "Almaniya parlamentinin deputatı Qunnar Bek Avropa Komissiyasından Polşadakı viza qalmaqalını araşdırmağı xahiş edib. Qeyd olunub ki, Varşava rüşvət müqabilində əcnəbilərə iş vizası verib.\nMusavat.com xarici KİV-ə istinadən xəbər verir ki, parlamentari Aİ-dən çıxarılmanı nəzərdə tutan 7-ci maddənin tətbiqi imkanlarına baxmağı xahiş edib.\nBek Avropa Parlamentinə məktub göndərərək, hər biri min avroya başa gələn 260 minə yaxın vizanın müxtəlif ölkələrdə, xüsusilə Afrika və Asiyada Polşa konsulluqları vasitəsilə satıldığını qeyd edib.\n\"Aİ sərhədlərin qanunsuz keçməsinə şərait yaradan və ya yardım edən fiziki və hüquqi şəxsləri təqib etmək hüququna malikdir\", - deyə Avropa Parlamentinin Almaniyadan olan üzvü məktubda qeyd edib.\nQunnar Bek xatırladıb ki, ictimaiyyət qalmaqaldan xəbər tutduqdan sonra Petr Vavrşik Polşa xarici işlər nazirinin konsulluq məsələləri üzrə müavini vəzifəsindən qovulub, 7 əməkdaş isə rüşvətxorluqda ittiham olunub.\nPolşa müxalifətinin lideri Donald Tuskun sözlərinə görə, 30 ay ərzində Afrika və Asiyada Polşaya 250 min iş vizası verilib. Belə ki, Hindistanda insanlar bir viza üçün 40 min dollara qədər pul ödəyib.\nMusavat.com",
        "views": "627",
        "date": "27.09.2023 15:54",
        "link": "https://musavat.com/news/avropada-viza-qalmaqali-polsa-ai-den-cixarila-biler_1009296.html"
    },
    {
        "title": "“Araik də Bakıya gətiriləcək” - Politoloq DETALLARI AÇDI",
        "category": "Ölkə",
        "content": "“İlahi ədalət deyilən bir anlayış var. Uzun müddət bu ilahi ədalət bizim üzümüzə gülmədi. Amma son vaxtlar bu ilahi ədalət bizimlə bir oldu, üzümüzə güldü və bunun nəticəsndə bizə qan uddurmuş və ya uddurmağa çalışan qüvvələr indi bir-bir ələ keçirilir və haqq-ədalət qarşısında dayanmaq üçün Bakıya gətirilir”.\nMusavat.com xəbər verir ki, bu sözləri politoloq Qabil Hüseynli qondarma “Dağlıq Qarabağ Respublikasının dövlət naziri” vəzifəsində çalışmış Ruben Karleni Vardanyanın saxlanılaraq, Bakıya gətirilməsinə münasibət bildirərkən deyib.\nPolitoloq daha sonra qeyd edib:\n“Rubert Vardayan artıq Bakıdadır, həyat yoldaşı Veronika Zoneband həyəcanlı bəyanatlar yayır, əri ilə əlaqəsinin itdiyini deyir. Bu xanım əvvəldən bilməli idi ki, əri hansı yolun yolçusudur və başı hansı işlərə qarışıb. Rusiyada yaşaya-yaşaya birdən-birə gəlib, Azərbaycan ərazisində müxtəlif avantüralara baş qoşanda, separatçılarla birlikdə Azərbaycan dövlətçiliyinə qarşı çıxanda bilməliydi ki, etdiyi əməllərə görə ondan hesab soranlar tapılacaq və tapıldı da.\nİndi Rubenyan artıq istintaq qarşısındadır, istintaqın suallarına cavab verməli, Qarabağ sərgüzəştlərindən, onu bu əraziyə gətirən motivasiyalardan da danışmalı olacaq.\nBilirik ki, Rusiya indi əl-ayağa düşüb, onu xilas etməyə çalışır. Amma bu adam Azərbaycan Prezidentini hədələyərək, onun ailəsinə qarşı terror əməliyyatları həyata keçirəcəyini bildirmişdi. Onun bu söylədikləri bütün informasiya vasitələrində öz əksini tapmışdı. İndi bütün bu məsələlər ilə bağlı cavab verəcək”.\nPolitoloq tez bir zamanda Xankəndidəki qondarma rejimin keçmiş rəhbəri Araik Arutyunyanın da Bakıya gətiriləcəyi haqda proqnozunu bildirib:\n“Bizim ataların belə bir sözü var, “ay daş atan bəxtəvər, daşın da bir vaxtı var”. Təbii ki, tezliklə Araik də saxlanılaraq, Bakıya gətiriləcək, xalqın divanı, məhkəməsi qarşısında cavab verəcək”.\nXatırladaq ki, sentyabrın 27-də “Laçın” dövlət sərhədindən buraxılış məntəqəsində Dövlət Sərhəd Xidmətinin hərbi qulluqçularının sayıqlığı nəticəsində ölkə ərazisinə qeyri-qanuni gələrək qondarma “Dağlıq Qarabağ Respublikasının Dövlət naziri” vəzifəsində çalışmış 1968-ci il təvəllüdlü Ruben Karleni Vardanyan Azərbaycan Respublikasından Ermənistan istiqamətində hərəkət edərkən saxlanılıb. O, Dövlət Sərhəd Xidmətinin Çevik Hərəkət Qüvvələri əməkdaşlarının müşayiəti ilə Bakı şəhərinə gətirilib. Saxlanılan şəxs barəsində müvafiq qərar qəbul edilməsi üçün aidiyyəti dövlət orqanlarına təhvil verilib.\nXalidə Gəray\nMusavat.com",
        "views": "1724",
        "date": "27.09.2023 15:47",
        "link": "https://musavat.com/news/araik-de-bakiya-getirilecek-politoloq-detallari-acdi_1009336.html"
    },
    {
        "title": "Ermənistanın “günəşi” heç vaxt Qərbdən doğmayacaq! – Ərdoğanın bu ismarışı...",
        "category": "Gündəm",
        "content": "Qarabağa ikinci “doğum günü” bəxş etmiş şəhidlərimizi rəhmətlə anırıq. Eyni zamanda, növbəti tarixi günləri yaşayırıq. Torpaqlarımızda erməni separatizminin kökünü kəsməyin, “Laçın” postunda ruben vardanyanların həbsinin yaratdığı zövqdən gözəl nə hiss ola bilər ki.\nHərgah, prosesi geridönməz etmək üçün görüləsi xeyli işimiz var qabaqda. Onlardan yalnız biri özümüzdən, Azərbaycandan asılı deyil. Bu da ermənilərin başlarına gələnlərdən dərs alıb da bir müddət sonra təzədən xəstə ideyalara qapılmayacaqları ilə bağlıdır. Hələlik buna əmin-arxayın olmaq mümkün deyil...\nAmma “sirkə nə qədər tünd olsa, öz qabını sındırar”. İndi ermənilər də. Nələri çatmırdı ki? Di gəl, on illər boyu bir budaqda oturub yüz budağı silkələdilər. Özlərini adekvat aparsaydılar, indi bölgənin ən zəngin, rifah içində yaşayan xalqı idilər.\nƏllərindəkilərin qədrini bilmədilər. Başlarından yekə, heç vaxt həyata keçməyən sərsəm arzuların əsiri oldular. Nəticə də belə: çox istəyirdilər, azdan da oldular. Yalançı qələbə eyforiyası gözlərini elə tutdu ki, ağla qaranı ayıra bilmədilər. Qarabağa ən yüksək statusu bəyənmədilər, indi ən aşağı status üçün yalvarırlar. Kimdir onlara bu haqqı tanıyan? Minlərlə şəhidi ona görə verdik ki, yenidən öz altımıza “gec partlayan mina”mı qoyaq?\nÜstəgəl, Ermənistan adlı qondarma dövlətin öz varlığı sual altına düşüb. Ona görə ki, 2020-ci ilin noyabrından sonra da xoşbəxtliyin ünvanını səhv saldılar. Anlamadılar ki, Ermənistanın mövcudluq qarantı yaxın qonşu Azərbaycan və Türkiyəyə bağlıdır, uzaq ABŞ, Fransa, Rusiya, Almaniya və ya Avropa Birliyinə yox!\nAncaq bütün pisliklərə rəğmən, biz insanpərvərliyimizi, böyüklüyümüzü göstərdik, göstəririk. Məsləhətdir ki, bunu yenə zəif cəhətimiz sayıb təzədən ayağımızın altını eşmək fikrinə düşməsinlər. Tələlər, cələlər qurmasınlar bizə. Nəhayət, qulaqlarında sırğa eləsinlər ki, öz qonşuları ilə dil tapmayan, düşmənçilik edən ölkənin, xalqın axırı yoxdur...\n“Türkiyə Ermənistanın diaspor və xarici güclərin təxribatçı təlimatlarına tabe olmamağı gözləyir. Erməni xalqının dincliyi və firavanlığı münaqişələrdən deyil, qonşularla dostluqdan asılıdır”.\nBu da qardaş Türkiyənin lideri Ərdoğandan qonşulara qızıl məsləhət.\nQısası, Ermənistanın “günəşi” heç vaxt Qərbdən doğmayacaq! Qonşulardan məhz bu dərki gözləyirik. Daşı ətəklərindən tökmələrini gözləyirik. Bunu ağıllı ermənilər də gözləyir. Ukraynada yaşayan tədqiqatçısı Filip Ekozyants kimi. Hansı ki, məlum hadisələrdən sonra öz soydaşları ilə bağlı tarixi dilemmanı həll etməyə çalışıb.\nOnun aşağıdakı ibrətamiz sözlərinə diqqət edək: “Erməni qardaşlar! Biz unutmamalıyıq ki, dəstəkçilərimiz öz problemlərini elə bizim hesabımıza həll edirlər. Yalnız özlərinin, bizim yox. Bu həqiqətə gözünüzü yuma bilərsiniz, amma o, heç yerə yox olmayacaq. Tariximizi dərk etməsək, bizi manipulyasiya edənləri tapmasaq, həmişə məğlub durumda qalacağıq. İndi məhz bununla məşğul olmalıyıq, nəinki avtomatla dağlara qaçmaq və ya meydanlarda ayaq döymək. Və yadda saxlayın: bizə xoşagəlməz şeylər söyləyən heç də hər kəs bizim düşmənimiz deyil”.\nYəni dərman acıdır deyə, xəstənin ondan imtina etməsi ağılsızlıqdır, çünki dərman özündə şəfa daşıyır...\nNə yazıq ki, erməni toplumunda Filip Ekozyants kimilər deyil, hələ də “göylə süzən” radikal-revanşist nadürüstlər dəbdədir. “Ana Ermənistan” blokunun rəhbəri Andranik Tevanyan kimi.\n“Tarixi yadda saxlayın – 5 oktyabr (İlham Əliyevin də qatılacağı “beşli” İspaniya sammiti nəzərdə tutulur – red.). Əgər burada yüz min adam yığılsa, o zaman Nikol Paşinyanın oktyabrın 5-dək qovulması gerçəkləşəcək”.\nTevanyanın İrəvanda dünənki mitinqdə etdiyi çıxışındandır.\nZavallı. Qarabağda Araik Arutunyanın yerinə daşnak Samvel Şahrmanyanı gətirib “prezident” eləməklə nəyə nail oldunuz ki, Paşinyanın hansısa revanşistlə əvəzləyib ağ günə çıxasınız?\nArtıq nə “artsax” var, nə də Şahramayan. Bu minvalla bir azdan Ermənistan da yox ola bilər, əgər Bakı və Ankaradan verilən son ismarışlar da yanlış oxunsa...\nSiyasət şöbəsi,\nMusavat.com",
        "views": "982",
        "date": "27.09.2023 15:46",
        "link": "https://musavat.com/news/ermenistanin-gunesi-hec-vaxt-qerbden-dogmayacaq-erdoganin-bu-ismarisi_1009338.html"
    },
    {
        "title": "Məşhur futbolçunun evi qarət edildi",
        "category": "Dünya",
        "content": "İspaniyanın \"Sevilya\" klubunun futbolçusu Serxio Ramosun evi qarət olunub.\nQeyd olunub ki, hadisə sentyabrın 20-də \"Lans\"a qarşı Çempionlar Liqasının qrup mərhələsinin I turunun oyunu zamanı baş verib.\nHəmin vaxt evdə 37 yaşlı müdafiəçinin dörd övladı və iki müəllimi olub. Onlar hadisə zamanı xəsarət almayıblar.\nQeyd edək ki, Serxio Ramos 18 ildən sonra \"Sevilya\"ya qayıdıb. O, İspaniyada \"Real\", Fransada isə PSJ klublarının da formasını geyinib.//Report",
        "views": "382",
        "date": "27.09.2023 15:42",
        "link": "https://musavat.com/news/meshur-futbolcunun-evi-qaret-edildi_1009315.html"
    },
    {
        "title": "Qarabağdakı müharibə cinayətlərinə görə Ruben Vardanyanı ömürlük həbs gözləyir - tanınmış vəkil açıqladı",
        "category": "Son xəbər",
        "content": "Azərbaycana qarşı kəskin müharibə ritorikası səsləndirən, ölkəmizə məxsus sərvətlərin talan olunmasında iştirak edən Ruben Vardanyan Qarabağda həbs olunaraq əli qandallı Bakıya gətirilib.\n\nQarabağda olduğu dövrdə irqi, dini, etnik mənsubiyyətə görə cinayətlərə çağırış edən, eyni zamanda Azərbaycanı parçalamaq məqsədilə onun ərazisində fəaliyyət göstərən separatçılara rəhbərlik etmiş Ruben Vardanyanı nə gözləyir?\n\nTanınmış vəkil Cavad Cavadov “Yeni Müsavat”a deyib ki, Ruben Vardanyan qeyri-qanuni şəkildə Xankəndiyə daxil olmaqla Azərbaycan Respublikası Cinayət Məcəlləsinin 318-ci maddəsini - Azərbaycan Respublikasının dövlət sərhədini qanunsuz olaraq keçmə) pozub. O, Azərbaycan Respublikasının təbii sərvətlərinin qanunsuz istismarı ilə məşğul olub. Eyni zamanda, ətraf mühitə ziyan vurmaqla Cinayət Məcəlləsinin 247-ci maddəsini pozub. Onun cinayət tərkibli əməllərinə Azərbaycanın ərazi bütövlüyü əleyhinə çağırış, separatçı qüvvələrə rəhbərlik, müharibəyə açıq çağırış kimi hərəkətlər daxildir. Onun minaların döşənməsində, silahların alınmasında rolu araşdırılmalıdır. Ruben Vardanyan 44 günlük müharibədə erməni hərbçilərin, eləcə də separatçıların silahlandırılmasında iştirakı ehtimalları da böyükdür. O, bizim onlarla, yüzlərlə hərbçimizin qanının tökülməsində iştirak etmiş şəxs hesab olunur. O, müharibə cinayətlərinə görə məsuliyyət daşıyır. Bu məlumatlar araşdırılmalı, fakt, sübut və dəlilərlə bərkidilməlidir. Bu halda Ruben Vardanyan uzunmüddətli cəzaya, hətta ömürlük azadlıqdan məhrumetmə cəzasına məhkum oluna bilər”.\n\nVəkil deyib ki, Ruben Vardanyan Cinayət Məcəlləsinin bir sıra maddələri ilə mühakimə olunacaq: “Yəqin ki, hüquq-mühafizə orqanları və Baş Prokurorluq bununla bağlı müvafiq qərar qəbul edəcək. Əminəm ki, onun cinayət işinin istintaqı obyektiv aparılacaq və ədalətli şəkildə mühakimə ediləcək, cəzaya çatdırılacaq”.\nE.MƏMMƏDƏLİYEV,\nMusavat.com",
        "views": "1257",
        "date": "27.09.2023 15:37",
        "link": "https://musavat.com/news/qarabagdaki-muharibe-cinayetlerine-gore-ruben-vardanyani-omurluk-hebs-gozleyir-taninmis-vekil-aciqladi_1009335.html"
    },
    {
        "title": "Bakıda taksi sürücüsü insanların həyatını riskə atdı - VİDEO",
        "category": "Son xəbər",
        "content": "Bakı şəhərində taksi sürücüsü insanların həyatını riskə atıb.\nMusavat.com oxu.az-a istinadən bildirir ki, \"Toyota\" markalı 99-PV-559 dövlət nömrə nişanlı avtomobilin sürücüsü qaydaları kobud şəkildə pozub.\nO, avtomobili təhlükəli idarə edərək, polislərin qanuni tələbinə məhəl qoymayaraq, əks yola çıxaraq hərəkət edib.\nBununla kifayətlənməyən sürücü sükan arxasında telefonda \"domino\" oyunu oynayıb.\nSərnişinlər onun hərəkətinə etiraz etsələr də, o, buna əhəmiyyət verməyib.",
        "views": "584",
        "date": "27.09.2023 15:35",
        "link": "https://musavat.com/news/bakida-taksi-surucusu-insanlarin-heyatini-riske-atdi-video_1009312.html"
    },
    {
        "title": "“Kalininqrad yenidən Köniqsberq olsun” – Qubernator təşəbbüsü şərh etməyib",
        "category": "Dünya",
        "content": "Kalininqrad vilayətinin qubernatoru Anton Əlixanov Estoniya parlamentinin eston dilində Kalininqrad toponimindən imtina etmək təklifini “axmaqlıq” adlandırıb.\nMusavat.com xarici mediaya istinadla xəbər verir ki, Estoniya hakimiyyəti şəhərin əski adının - Köniqsberqin bərpa olunmasını təklif edib.\n“Mən cəfəngiyyatı şərh etmirəm”, - Əlixanov bu təklifə cavab olaraq bildirib.\nQeyd edək ki, dünən, sentyabrın 26-da Estoniya parlamentinin xarici əlaqələr komitəsi sovet dövründə Kalininqrad adlandırılmış qədim Koniqsberq şəhərinin adının bərpa olunması qərar qəbul edib.\nKomitənin rəhbəri Marko Mixelson bildirib ki, bu qərar Polşa, Latviya və Litvanın analoji qərarlarından sonra verilməlidir. Həmçinin, estoniyalı deputatlar Leninqrad vilayətindəki Kinqisepp şəhərinin Yamburq (1922-ci ilə qədər adı) və ya Yaama adlandırılmasına qərar veriblər.\nMixelson mühafizəkar-millətçi “Vətən birliyi” partiyasının üzvüdür. O, tez-tez mətbuatda Rusiya əleyhinə bəyanatlar verir.\nKalininqrad II dünya müharibəsindən sonra SSRİ-nin tərkibinə daxil edilib. 4 iyul 1946-cı ilə qədər şəhər almanca Köniqsberq adını daşıyırdı və daha çox məşhur alman filosofu İmmanuel Kantın doğma şəhəri kimi tanınırdı.\nBu şəhərin yeni adı Stalinin silahdaşlarından olan, mühairibə illərində SSRİ parlamentinin sədri vəzifəsində işləyən və “ümumittifaq ağsaqqalı” ləqəbi daşıyan Mixail Kalininin (1875-1946) soyadından götürülüb. Onun xatirəsini Koniqsberqin adını dəyişməklə əbədiləşdiriblər.\nMusavat.com\n ",
        "views": "524",
        "date": "27.09.2023 15:30",
        "link": "https://musavat.com/news/kalininqrad-yeniden-koniqsberq-olsun-qubernator-tesebbusu-serh-etmeyib_1009332.html"
    },
    {
        "title": "USAID rəhbəri Azərbaycana GƏLDİ",
        "category": "Ölkə",
        "content": "ABŞ-nin Beynəlxalq İnkişaf Agentliyinin (USAID) rəhbəri Samanta Pauer Azərbaycana gəlib.\nMusavat.com xəbər verir ki, bu barədə USAID-in Bakı ofisi məlumat yayıb.\nSəfər zamanı rəsmi görüşlərin keçirilməsi, eləcə də Qarabağ bölgəsindəki vəziyyətin müzakirəsi gözlənilir.\nQeyd edək ki, bundan əvvəl Samanta Pauer Ermənistanda səfərdə olub.",
        "views": "569",
        "date": "27.09.2023 15:29",
        "link": "https://musavat.com/news/usaid-rehberi-azerbaycana-geldi_1009333.html"
    },
    {
        "title": "Kremldən Vardanyanın saxlanılması ilə bağlı AÇIQLAMA",
        "category": "Region",
        "content": "Kreml erməni əsilli iş adamı, Azərbaycan ərazisinə qeyri-qanuni gələrək qondarma rejimin “dövlət naziri” vəzifəsində çalışmış Ruben Vardanyanın Azərbaycan sərhədçiləri tərəfindən saxlanılıb, Bakıya gətirilməsinə münasibət bildirib.\nKremlin sözçüsü Dmitri Peskov onda belə bir məlumatın olmadığını söyləyib.\n“Yox, məndə belə bir məlumat yoxdur, ona görə də bu barədə heç nə deyə bilmərəm... Onun saxlanmasından xəbərim yoxdur. Kim saxlanılıb, ümumiyyətlə saxlanılıbmı və onun Rusiya vətəndaşlığı varmı bilmirəm”, - Kremlin sözçüsü Vardanyanın saxlanması ilə bağlı yayılan xəbərləri şərh edərkən deyib.\nEyni zamanda o əlavə edib ki, əgər Vardanyanın Rusiya vətəndaşlığı varsa, o zaman Rusiyada onun hüquqları qorunacaq.//APA",
        "views": "4093",
        "date": "27.09.2023 15:20",
        "link": "https://musavat.com/news/kremlden-vardanyanin-saxlanilmasi-ile-bagli-aciqlama_1009329.html"
    },
    {
        "title": "Zəfər parkına memorial abidə ucaldılacaq",
        "category": "Ölkə",
        "content": "Zəfər parkına doğru keçid hissədə 8 Noyabr - Zəfər Gününü əks etdirən memorial abidə ucaldılacaq.\nMusavat.com xəbər verir ki, abidə iki güclü əlaməti - Zəfər Gününü və sonsuzluğun rəmzi kimi sarsılmaz birliyi təcəssüm etdirəcək. Memorial abidənin ətrafında Qarabağ xalçalarındakı naxış və bəzək elementlərini əks etdirən yaşıllıq salınacaq.\nZəfər parkında, həmçinin tematik bağça, kaskad tipli şəlalə, Qarabağ yaddaş bağçası, parka ümumi baxış nöqtəsi yaradılacaq. Parkın sonunda Azadlıq Bayrağı Meydanının inşası nəzərdə tutulur. Yaddaş bağçası parkın son hissəsində yaradılacaq. Bu hissəyə enən cığır hündür haşiyəli çiçək və yaşıllıqlarla əhatə olunacaq. Yaddaş bağçasının ətrafında istirahət guşələri və oturacaqlar qoyulacaq. Su hövzəsinin mərkəzində isə Azərbaycan Bayrağı dalğalanacaq. Azadlıq Bayrağı Meydanına gedən yol Vətən müharibəsinin rəmzi kimi 44 bürünc döşəmədən ibarət olacaq.",
        "views": "296",
        "date": "27.09.2023 15:18",
        "link": "https://musavat.com/news/zefer-parkina-memorial-abide-ucaldilacaq_1009308.html"
    },
    {
        "title": "FHN Xocalı şəhəri yaxınlığında səhra hospitalı quraşdıracaq",
        "category": "Ölkə",
        "content": "Fövqəladə Hallar Nazirliyi (FHN) Xocalı şəhəri yaxınlığında səhra hospitalı quraşdıracaq.\nMəlumata görə, bu məqsədlə FHN-in 53 avtomobili şəxsi heyət və zəruri avadanlıqlarla birgə sentyabrın 27-də Ağdam-Əsgəran-Xankəndi yolu ilə Xankəndi şəhərinə yola salınıb.\nQeyd edək ki, sentyabrın 25-də Xankəndi yaxınlığındakı yanacaqdoldurma məntəqəsində baş verən partlayışdan sonra qeydə alınan yanğın Fövqəladə Hallar Nazirliyi (FHN) Dövlət Yanğından Mühafizə Xidmətinin qüvvələrinin fədakarlığı və peşəkar fəaliyyəti sayəsində genişlənməsinə imkan verilmədən qısa müddətdə söndürülüb.\nAzərbaycan dərhal hadisəyə reaksiya verib və yaralanan şəxslərə yardım məqsədilə ilkin olaraq 200 nəfərin müalicəsi üçün yanığa qarşı tibbi ləvazimatlar, sarğı materialları, əlcəklər, dərman preparatları (spreylər, kremlər, ağrıkəsicilər, antibiotiklər və s.) daşıyan təcili tibbi yardım maşını Ağdam-Əsgəran-Xankəndi yolu vasitəsilə yola salınıb.\nEyni zamanda Saatlı, Sabirabad və Ağdam xəstəxanaları zərərçəkənlərin kütləvi qəbulu məqsədilə sürətlə hazırlanaraq xəstələri qəbul etmək üçün Bakıdan briqadalar göndərilib.//Report",
        "views": "352",
        "date": "27.09.2023 15:09",
        "link": "https://musavat.com/news/fhn-xocali-seheri-yaxinliginda-sehra-hospitali-qurasdiracaq_1009327.html"
    },
    {
        "title": "“Azərbaycan hər zaman mülki əhalinin qorunmasına sadiq olub”",
        "category": "Siyasət",
        "content": "\"Azərbaycanın ərazi bütövlüyünün və suverenliyinin bərpası ilə bağlı atdığı bütün addımlar, o cümlədən son 24 saatlıq antiterror tədbirləri beynəlxalq hüququn norma və prinsiplərinə tam uyğun şəkildə həyata keçirilib. Azərbaycan hər zaman həyata keçirdiyi tədbirlər çərçivəsində mülki əhalinin və mülki obyektlərin qorunmasına sadiq olub\".\nMusavat.com xəbər verir ki, bunu Azərbaycan Xarici İşlər Nazirliyinin (XİN) mətbuat katibi Ayxan Hacızadə BMT-nin insan hüquqları üzrə ali komissarı Folker Türkün bölgədəki vəziyyətlə əlaqədar şərhinə münasibətində deyib.\nO bildirib ki, Ermənistanın 30 ilə yaxın hərbi işğalı zamanı kütləvi qətllərə məruz qalan azərbaycanlıların öz hüquqlarından məhrum olmasına baxmayaraq, Azərbaycan öz ərazisində olan bütün etnik azlıqların, o cümlədən ermənilərin hüquqlarının qorunmasına həmişə sadiq olub. Azərbaycan rəhbərliyi bunu dəfələrlə şifahi şəkildə bəyan edib.\n\"Təəssüf ki, indiyədək heç kim bir milyona yaxın azərbaycanlı qaçqın və məcburi köçkünün hüquqlarını qorumağa, o cümlədən onların təhlükəsizlik və ləyaqət şəraitində qayıtmaq hüquqlarını təmin etməyə dair çağırış etməyib. Azərbaycanın 44 günlük müharibədən, o cümlədən antiterror tədbirləri həyata keçirildikdən sonra itkin düşmüş şəxslərin yerini tapmaq üçün köməklik göstərməsinə baxmayaraq, 4000-ə yaxın itkin düşmüş azərbaycanlıya qarşı eyni diqqət və həssaslığı müşahidə etmirik.\nÜmid edirik ki, ali komissarın qurbanların hüquqları baxımından günahkarların məsuliyyətə cəlb olunması və cəzalarını çəkmələri məsələsinin həllini tapması üçün şəffaf istintaq aparmaq çağırışları, Azərbaycanın 30 ilə yaxın müddətdə Xocalı soyqırımı, digər kütləvi qətliam və insanlıq əleyhinə cinayətlərdə təqsirli şəxsləri cəzalandırmaq istiqamətində çağırışlarına məhəl qoymayan beynəlxalq ictimaiyyət tərəfindən ciddi şəkildə qəbul ediləcək.\nBiz, həmçinin, Ermənistanın, BMT nümayəndəsinin bu çağırışına əməl etməklə, bu ölkənin indiki ərazisindən kütləvi surətdə qovulmuş azərbaycanlıların hüquqlarını inkar etməyəcəyinə və onların öz evlərinə qayıtmaq hüquqlarını təmin etmək üçün dialoqa şərait yaradacağına ümid edirik\", - XİN rəsmisi qeyd edib.",
        "views": "199",
        "date": "27.09.2023 15:09",
        "link": "https://musavat.com/news/azerbaycan-her-zaman-mulki-ehalinin-qorunmasina-sadiq-olub_1009307.html"
    },
    {
        "title": "Ruben Vardanyanın saxlanılmasının GÖRÜNTÜLƏRİ - ANBAAN VİDEO",
        "category": "Son xəbər",
        "content": "Sentyabrın 27-də “Laçın” dövlət sərhədindən buraxılış məntəqəsində Dövlət Sərhəd Xidmətinin hərbi qulluqçularının sayıqlığı nəticəsində ölkə ərazisinə qeyri-qanuni gələrək qondarma “Dağlıq Qarabağ Respublikasının Dövlət naziri” vəzifəsində çalışmış 1968-ci il təvəllüdlü Ruben Karleni Vardanyan Azərbaycan Respublikasından Ermənistan istiqamətində hərəkət edərkən saxlanılıb.\nBu barədə Azərbaycanın Dövlət Sərhəd Xidməti məlumat yayıb.\nMəlumata görə, Dövlət Sərhəd Xidmətinin Çevik Hərəkət Qüvvələri əməkdaşlarının müşayiəti ilə Bakı şəhərinə gətirilib.\nSaxlanılan şəxs barəsində müvafiq qərar qəbul edilməsi üçün aidiyyəti dövlət orqanlarına təhvil verilib.\n\"Xəzər Xəbər\" Ruben Vardanyanın saxlanılması ilə bağlı eksklüziv videogörüntülər əldə edib.\nHəmin videogörüntüləri təqdim edirik:\n ",
        "views": "5523",
        "date": "27.09.2023 15:08",
        "link": "https://musavat.com/news/ruben-vardanyanin-saxlanilmasinin-goruntuleri-anbaan-video_1009326.html"
    },
    {
        "title": "Qarabağın erməni sakinləri üçün növbəti dəfə yanacaq göndərildi",
        "category": "Ölkə",
        "content": "Azərbaycan mərkəzi hakimiyyəti Xankəndiyə növbəti dəfə humanitar yardım göndərib.\nMusavat.com xəbər verir ki, yanacaqla dolu bir avtomobil Xankəndiyə yol düşüb.\nQeyd edək ki, Azərbaycan Respublikasının Prezidenti İlham Əliyevin tapşırığı ilə Qarabağ bölgəsində sosial, humanitar, iqtisadi və infrastruktur məsələlərinin həlli məqsədilə Baş nazirin müavini Şahin Mustafayevin rəhbərliyi altında İşçi qrup yaradılıb. İşçi qrup Azərbaycan Respublikasının işğaldan azad edilmiş ərazilərində məsələlərin mərkəzləşdirilmiş qaydada həlli ilə bağlı Əlaqələndirmə Qərargahının çərçivəsində fəaliyyət göstərir.",
        "views": "303",
        "date": "27.09.2023 15:00",
        "link": "https://musavat.com/news/qarabagin-ermeni-sakinleri-ucun-novbeti-defe-yanacaq-gonderildi_1009324.html"
    },
    {
        "title": "AFFA rəsmisi UEFA-dan təyinat alıb",
        "category": "İdman",
        "content": "AFFA-nın Uşaq və Gənclər üzrə Yarışların təşkili şöbəsinin baş mütəxəssisi Zümrüd Ağayeva UEFA-dan növbəti təyinat alıb.\nMusavat.com milli assosiasiyanın rəsmi saytına istinadən xəbər verir ki, o, Serbiyada yerli “Srvena Zvezda” və İsveçrənin \"Yanq Boys\" komandaları arasında keçiriləcək Gənclər Liqasının oyununda UEFA nümayəndəsi olacaq.\nQeyd edək ki, qarşılaşma oktyabrın 4-də Belqradda gerçəkləşəcək.",
        "views": "663",
        "date": "27.09.2023 15:00",
        "link": "https://musavat.com/news/affa-resmisi-uefa-dan-teyinat-alib_1009306.html"
    },
    {
        "title": "Türkiyə polisindən uğurlu əməliyyat: PKK üzvü məhv edildi",
        "category": "Son xəbər",
        "content": "Türkiyənin Milli Kəşfiyyat İdarəsi İraqın Süleymaniyə bölgəsində yeni antiterror əməliyyatı keçirib.\nBAKU.WS \"TRT Haber\"ə istinadən xəbər verir ki, nəticədə PKK/KCK terror qruplaşmasının üzvü Mazlum Öztürk məhv edilib.\nOnun təhlükəsizlik qüvvələrinə qarşı sui-qəsd təlimi aldığı qeyd olunur.",
        "views": "327",
        "date": "27.09.2023 14:54",
        "link": "https://musavat.com/news/turkiye-polisinden-ugurlu-emeliyyat-pkk-uzvu-mehv-edildi_1009300.html"
    },
    {
        "title": "Türkiyə XİN Xankəndidəki partlayışla bağlı bəyanat YAYDI",
        "category": "Siyasət",
        "content": "“Ehtiyac yaranarsa, Türkiyə Xankəndidəki partlayışla bağlı lazımi yardımı göstərməyə hazırdır”.\nBu barədə Türkiyə Xarici İşlər Nazirliyinin sentyabrın 25-də Xankəndidə baş vermiş partlayışla bağlı bəyanatında bildirilib.\n“Sentyabrın 25-də Azərbaycanın Xankəndi şəhərində yanacaqdoldurma məntəqəsində baş vermiş partlayış nəticəsində çoxlu sayda insanın həyatını itirməsinə, yüzlərlə insanın ağır yaralanmasına görə kədərləndik. Bu faciəli hadisə nəticəsində həyatını itirənlərin yaxınlarına başsağlığı verir, yaralananlara şəfa diləyirik”, - nazirlikdən qeyd olunub.//Report",
        "views": "624",
        "date": "27.09.2023 14:49",
        "link": "https://musavat.com/news/turkiye-xin-xankendideki-partlayisla-bagli-beyanat-yaydi_1009323.html"
    },
    {
        "title": "Zaxarovadan Ermənistanla bağlı SON DƏQİQƏ açıqlaması ",
        "category": "Son xəbər",
        "content": "“Moskva onun siqnallarının İrəvanda eşidiləcəyini və lazımınca qəbul ediləcəyini gözləyir”.\nMusavat.com xarici agentliklərə istinadən xəbər verir ki, bunu Rusiya Xarici İşlər Nazirliyinin rəsmi nümayəndəsi Mariya Zaxarova bildirib.\n“Düşünürəm ki, hətta kar adam da eşidərdi, bu, təkcə Moskvanın reaksiyası məsələsi deyil, bu, bütövlükdə bütün dünyaya yayılıb. Təmaslara gəlincə, onlar müxtəlif səviyyələrdə davam edir və biz siqnallarımızın düzgün eşidiləcəyini və qəbul ediləcəyini gözləyirik. Rusiya Ermənistanla müttəfiqlik münasibətlərinə həmişə qayğı ilə yanaşıb, heç vaxt onların kəskinləşməsinin təşəbbüskarı olmayıb, ən çətin vəziyyətlərdə erməni xalqına maksimum dəstək verib və bundan sonra da belə olacaq”, - deyə Zaxarova söyləyib.\nMusavat.com",
        "views": "2682",
        "date": "27.09.2023 14:49",
        "link": "https://musavat.com/news/zaxarovadan-ermenistanla-bagli-son-deqiqe-aciqlamasi_1009320.html"
    },
    {
        "title": "Sumqayıtda parkda asılmış kişi meyiti TAPILDI",
        "category": "Hadisə",
        "content": "Sumqayıtda parkda asılmış kişi meyiti tapılıb.\nMusavat.com Lent.az-a istinadən xəbər verir ki, hadisə Nəsimi adına Mədəniyyət və İstirahət parkında qeydə alınıb. 60 yaşlı Pənah Hüseynqulu oğlu İsmayılov parkda ağacdan özünü asaraq intihar edib.\nP. İsmayılov Z.Tağıyev adına qəsəbə sakini olub.\nHazırda faktla bağlı Sumqayıt şəhər Prokurorluğunda araşdırma aparılır.",
        "views": "631",
        "date": "27.09.2023 14:43",
        "link": "https://musavat.com/news/sumqayitda-parkda-asilmis-kisi-meyiti-tapildi_1009298.html"
    },
    {
        "title": "TƏCİLİ! Vardanyan Laçın postunda qandallanıb, Bakıya gətirildi - RƏSMİ",
        "category": "Ölkə",
        "content": "Sentyabrın 27-də “Laçın” dövlət sərhədindən buraxılış məntəqəsində Dövlət Sərhəd Xidmətinin hərbi qulluqçularının sayıqlığı nəticəsində ölkə ərazisinə qeyri-qanuni gələrək qondarma “Dağlıq Qarabağ Respublikasının Dövlət naziri” vəzifəsində çalışmış 1968-ci il təvəllüdlü Ruben Karleni Vardanyan Azərbaycan Respublikasından Ermənistan istiqamətində hərəkət edərkən saxlanılıb.\nBu barədə Musavat.com-a Dövlət Sərhəd Xidmətinin Mətbuat Mərkəzindən məlumat verilib.\nDövlət Sərhəd Xidmətinin Çevik Hərəkət Qüvvələri əməkdaşlarının müşayiəti ilə Bakı şəhərinə gətirilib.\nSaxlanılan şəxs barəsində müvafiq qərar qəbul edilməsi üçün aidiyyəti dövlət orqanlarına təhvil verilib.",
        "views": "4772",
        "date": "27.09.2023 14:40",
        "link": "https://musavat.com/news/tecili-vardanyan-lacin-postunda-qandallanib-bakiya-getirildi-resmi_1009322.html"
    },
    {
        "title": "“Xalq diplomatiyası” gündəmdə - Bakıdan kimlər gedir?",
        "category": "Ölkə",
        "content": "QHT təmsilçiləri deyir ki...\nSentyabrın 25-də Xocalı şəhərində Qarabağın erməni sakinləri ilə təmaslar üzrə müəyyən edilmiş məsul şəxs Ramin Məmmədovun Qarabağın erməni sakinlərinin təmsilçiləri ilə növbəti görüşü keçirilib.\nQarabağ iqtisadi rayonunda yaşayan erməni əsilli vətəndaş cəmiyyəti təmsilçiləri və ictimai fəalların Bakıya və ya Azərbaycanın digər şəhərlərinə səfərlərinin təşkil edilməsi təklifi vurğulanıb və bu cür təşəbbüslərin vətəndaş cəmiyyəti dialoqu platformasının yaradılması, eləcə də etimad quruculuğu tədbirlərinin həyata keçirilməsi baxımından əhəmiyyətli olduğu qeyd edilib.\nQeyd edək ki, ümumi adı “xalq diplomatiyası” olan bu cür görüşlərin sonuncusu 2021-ci ildə Avropa Birliyinin təşəbbüsü ilə baş tutmuşdu. Azərbaycan və Ermənistanın siyasi ekspertləri və vətəndaş cəmiyyəti nümayəndələri  Gürcüstanın Kaçreti bölgəsində görüşmüşdülər. Görüşdə Azərbaycan tərəfdən Beynəlxalq Tədqiqatlar Mərkəzinin rəhbəri, politoloq Eldar Namazov və “Turan” İnformasiya Agentliyinin rəhbəri Mehman Əliyev, Ermənistan tərəfdən isə siyasi ekspert  Stepan Qriqoryan,  akademik Aleksandr Manasyan və digərləri  iştirak etmişdilər. Bundan əvvəl də bu cür görüşlər olsa da, xüsusilə Azərbaycan cəmiyyətində birmənalı münasibət olmayıb. Torpaqlarımızın işğal vaxtında bu cür görüşlərin əhəmiyyətsiz olduğu vurğulanıb. İndi isə situasiya tamamilə dəyişib.\nSahib Məmmədov\n“Vətəndaşların Əmək Hüquqlarını Müdafiə Liqası”nın İcraiyyə Komitəsinin sədri Sahib Məmmədov “Yeni Müsavat”a bildirdi ki, Azərbaycanın torpaqları işğal altında olanda bir sıra beynəlxalq təşkilatlar Azərbaycanla Ermənistanın vətəndaş cəmiyyəti institutları təmsilçilərinin “xalq diplomatiyası” adı ilə görüşlərini təşkil edirdilər, bu ad altında müxtəlif layihələr həyata keçirilirdi. O zamankı situasiyada “xalq diplomatiyası” yanlış idi: “Mən söyləmişdim ki, belə addımlar ancaq işğala son qoyulduqdan sonra ola bilər ki, xalqları barışdırsınlar və onların birgə yaşayışına töhfə versinlər. Artıq Azərbaycan dövləti ərazilərini işğaldan azad edib. Ona görə də indi \"xalq diplomatiyası\"nın-vətəndaş cəmiyyəti təmsilçilərinin görüşlərinin məqamıdır. Azərbaycanın Qarabağ ərazisində ermənilər yaşayan bölgədə vətəndaş cəmiyyəti təmsilçiləri var. Onlar “hökumət” strukturu deyillər. O baxımdan da əgər gələcəkdə onlarla  hansısa görüşlərin keçirilməsi təşəbbüsü olarsa, iştirak etmək lazımdır. Elə məsələlər var ki, onu vətəndaş cəmiyyətinin özü həll etməlidir. O baxımdan da belə təmaslara normal baxıram\".\nÇingiz Qənizadə\nDemokratiya və İnsan Hüquqları Komitəsinin sədri Çingiz Qənizadə bildirdi ki, 25 sentyabrda Xocalıda keçirilən görüşdə təklif edilən variantlardan biri də Qarabağ iqtisadi rayonunda yaşayan erməni əsilli vətəndaş cəmiyyəti təmsilçiləri ilə Azərbaycanın ictimai fəallarının görüşlərinin Bakıda və ya ölkəmizin digər şəhərlərində keçirilməsi təklifi olub. Buna ehtiyac olub-olmadığı məsələsi iki gündür müzakirəyə çevrilib: “Torpaqlarımız işğaldan azad edilməmişdən öncəki illərdə \"xalq diplomatiyası\" adı altında Ermənistan vətəndaş cəmiyyəti nümayəndələri ilə görüşlər olmuşdu. Hər görüşdən öncə biz bəyan edirdik ki, belə görüşlərin nəticələri uğursuz olacaq. Dediyimiz kimi də olurdu. Ona görə ki, erməni vətəndaş cəmiyyəti təmsilçiləri də həyasız və aqressiv formada Qarabağın Ermənistan olduğunu bəyan edirdilər. Belə vəziyyətdə isə hər hansı görüşün mənası yox idi. Bizə yuxarıdan aşağı baxmaqla məğlub tərəf kimi aşağılamağa çalışırdılar. Ermənilər, sadəcə, beynəlxalq ictimaiyyəti aldatmaq, imitasiya üçün bu cür görüşlərə qatılırdılar. Mən işğal dövründə bir erməni ilə də təmasda olmadım. Təkliflər olub ki, təmasda olaq. Mən imtina etmişəm. Amma indi qalib bizik-torpaqlarımız azad olunub. Ona görə də artıq istər Ermənistan vətəndaş cəmiyyəti təmsilçiləri, istər Qarabağda yaşayan ermənilərin vətəndaş cəmiyyəti nümayəndələri ilə təmaslar qurula bilər. Onlar Azərbaycan vətəndaşlığını qəbul edirlərsə, onlarla görüşlər mümkündür. Ona görə də mənə təklif olarsa, bu cür görüşdə iştirak edə bilərəm. Reinteqrasiya üçün bu cür görüşlərin faydası olar. Biz onların uzun illər korlanmış və bizə düşmənçiliyə köklənmiş beyinlərini yavaş-yavaş təmizləməliyik. Ermənilərdən kimlər 1988-ci ilə qədər Qarabağda yaşayıblarsa, həmin şəxslərin və onların övladlarının qalıb yaşaması Azərbaycan dövlətinin marağındadır\".  \nEtibar SEYİDAĞA,\n“Yeni Müsavat” ",
        "views": "1062",
        "date": "27.09.2023 14:32",
        "link": "https://musavat.com/news/xalq-diplomatiyasi-gundemde-bakidan-kimler-gedir_1009290.html"
    },
    {
        "title": "UNEC kollektivi Anım Günündə şəhid tələbə və məzunlarının məzarlarını ziyarət edib",
        "category": "Ölkə",
        "content": "27 Sentyabr - Anım Günündə UNEC-in kollektivi Vətən uğrunda canlarını fəda edərək, şəhidlik zirvəsinə ucalmış məzun və tələbələrin məzarlarını ziyarət ediblər, onların ailələrinə baş çəkiblər.\nUNEC rektoru professor Ədalət Muradov və universitetin müəllim-tələbə heyəti Bakı şəhəri, II Fəxri Xiyabanda şəhid Əsəd Əsədlinin, Ülvi Hacıyevin, Mixail Həmidovun və Teymur Məcidzadənin məzarı önünə əklil və gül dəstələri düzərək, onların əziz xatirələrini dərin ehtiramla yad ediblər.\nBakı, Abşeron, Sumqayıt, Ağdaş, Sabirabad, İsmayıllı, Qəbələ Biləsuvar, Qax, Ağstafa, Gədəbəyə ezam olunan fakültə və struktur rəhbərləri, tələbə təşkilatlarının sədrləri, müəllim və tələbələr Suraxanı rayonu, Dədə Qorqud  məzarlığındakı Şəhidlər Xiyabanında Mürsəl Kazımlının, Biləcəri Şəhidlər Xiyabanında Teymur Zeynalovun, Saray məzarlığında Vidadi Zalovun, Lökbatan Şəhidlər Xiyabanında Məzdək Eyvazlının, Əhmədli məzarlığında Eldar Əliyevin, Suraxanı rayonu Qaraçuxur məzarlığında Tural Dadaşovun, Binə qəsəbəsindəki Şəhidlər Xiyabanında Rüfət Əsgərovun, Qəbələ rayonunda Məhəmməd Qarayevin, Sabirabad rayonunun Qalağayın kəndində Süleyman Qarayevin, İsmayıllı rayonunda Aqil Mirzəliyevin, Yevlax rayonunun Xaldan kəndində Bəhruz Məmmədovun, Qax rayonunun Almalı kəndində Anar Qarayevin, Biləsuvar rayonunun Cəbrayıl qəsəbəsində Böyükağa Şahverdiyevin, Ağdaşın Qarağan Sədi kəndində Naib Namətovun, Gədəbəyin Qoşabulaq kəndində Nofəl Quluyevin, Ağstafanın Dağ Kəsəmən kəndində Hikmət Şıxməmmədovun, Keşlə qəsəbəsi Şəhidlər Xiyabanında Hüseyn Muradovun, Xırdalan şəhərindəki Şəhidlər Xiyabanında Əli Ələkbərovun, Pirşağı kənd məzarlığında Mahir Mirzəyevin, Sumqayıt şəhəri Şəhidlər Xiyabanında İşax Verdiyev, Əbil Cəbizadə, Fərhad Fərhadlının, Buzovna Şəhidlər Xiyabanında Ağaəmi Heybətovun, Kürdəxanı məzarlığında Əhmədağa İskəndərovun məzarlarını ziyarət ediblər.\nAnım Günü münasibətilə UNEC-in 47 şəhid məzun və tələbəsinin xatirəsinə ucaldılan Memorial-Xatirə Kompleksi də ziyarət olunub. Abidə kompleksinin önünə əklil qoyularaq, şəhidlərin əziz xatirəsi anılıb.\nAllah bütün şəhidlərə rəhmət eləsin!",
        "views": "201",
        "date": "27.09.2023 14:28",
        "link": "https://musavat.com/news/unec-kollektivi-anim-gununde-sehid-telebe-ve-mezunlarinin-mezarlarini-ziyaret-edib_1009319.html"
    },
    {
        "title": "Koronavirus 19 can aldı - nəyə hazırlaşaq...",
        "category": "Ölkə",
        "content": "Hazırda ölkəmizdə COVİD-19 xəstəliyinin yeni ştamına yoluxma yoxdur, amma...\nAzərbaycanda koronavirus (COVİD-19) infeksiyasına son 1 həftədə (18-24 sentyabr) 229 yeni yoluxma faktı qeydə alınıb, 132 nəfər müalicə olunaraq sağalıb. Nazirlər Kabineti yanında Operativ Qərargahdan verilən məlumata görə, analiz nümunələri müsbət çıxan 19 nəfər vəfat edib. Azərbaycanda indiyədək ümumilikdə 832 809 nəfər koronavirus infeksiyasına yoluxub. Onlardan 822 263 nəfər müalicə olunaraq sağalıb, 10 321 nəfər vəfat edib, aktiv xəstə sayı 225 nəfərdir. Bir həftə üçün bu qədər ölüm faktı nəyi göstərir? Birdən-birə bu qədər artım yeni ştamların ölkəmizdə qeydə alınmadığı halda niyə olsun?  Maska rejimi qayıdacaqmı?\nYeri gəlmişkən, Azərbaycanda xüsusi karantin rejiminin müddəti uzadılıb. Bu barədə Nazirlər Kabineti qərar qəbul edib. Qərarda bildirilir ki, “koronavirus (COVİD-19) infeksiyasının ölkə ərazisində yayılmasının, onun törədə biləcəyi fəsadların qarşısının alınması məqsədilə” Azərbaycanda xüsusi karantin rejiminin müddəti 2024-cü il 2 yanvar saat 06:00-dək uzadılır. Bundan əvvəl karantin rejiminin müddəti 2 oktyabra qədər uzadılmışdı.\nOnu da qeyd edək ki, mayın 6-da Ümumdünya Səhiyyə Təşkilatı (ÜST) COVİD-19 pandemiyasının sona çatdığını elan etmişdi.\nZamirə Adilova\nTƏBİB-in İctimaiyyətlə əlaqələr və kommunikasiyalar departamentinin rəhbəri Zamirə Adilova mövzu ilə bağlı “Yeni Müsavat”a dedi ki, payız-qış mövsümü ilə əlaqədar mövsümi olaraq COVİD-19 virusuna yoluxmaların sayının artması gözləniləndir: “Qeyd edək ki, hazırda Azərbaycanda COVİD-in yeni ştamlarının aşkarlanması faktı təsdiqlənməyib. Əlavə olaraq qeyd etmək lazımdır ki, virus mutasiya etməyə davam edir və artıq bu ştamların da əlavə mutasiyalara malik subvariantları formalaşmaqdadır. Bu səbəbdən də variantlar ÜST və digər ictimai səhiyyə qurumları tərəfindən daim nəzarətdə saxlanılır. Artıq bir neçə aydır ki, COVİD-19-un alt variantı olan EG.5 - elmi ədəbiyyatda həm də \"Eris\" kimi tanınan virus son zamanlar bütün dünyada sürətlə yayılmaqdadır. Xüsusilə ABŞ, Çin, Böyük Britaniya və Avropanın digər ölkələrində yeni yoluxmalara və yoluxma saylarında artıma səbəb olub. Bu hal ilk dəfə deyil, daha öncə də COVİD-19-un digər ştamlarında qeydə alınıb. Tendensiya onu göstərir ki, hər bir yeni yaranmış ştam özündən öncəki ştamdan daha yüngül simptomlara malik olur. Lakin yeni ştamlarların yoluxuculuq qabiliyyəti əvvəlkilərdən yüksək olması ilə fərqlənir. Bu isə qısa zamanda kütləvi yoluxmalara səbəb olur\".\nTƏBİB rəsmisi onu da əlavə edib ki, yoluxma riskindən qorunmaq üçün hospitalizasiya riski yüksək olan şəxslər hər zaman müvafiq tədbirlərlə özlərini qorumağa davam etməlidirlər: “Risk qrupuna yanaşı və xroniki xəstəlikləri olanlar, peyvənd olunmayan şəxslər daxildir. Kütləvi məkanlarda maskadan istifadə, sosial məsafənin qorunması, xəstələrlə təmasdan çəkinmək tövsiyə olunan tədbirlərdəndir. Bir daha qeyd etməliyik ki, hazırda ölkəmizdə COVİD-19 xəstəliyinin yeni ştamına yoluxma hallarına rast gəlinməyib. İnsanların böyük əksəriyyəti COVİD-19 xəstəliyini artıq keçirib və sağalıb. Ölkədə peyvəndlənmə faizi də qənaətbəxş hesab ediləcək səviyyədədir”.\nYada salaq ki, 2019-cu ilin sonlarında dünyada yeni koronavirus aşkar edilib. 2020-ci il martın 11-də Ümumdünya Səhiyyə Təşkilatı koronavirusu pandemiya elan edib. Dünyada sürətlə yayılan bu virusdan indiyə qədər 7 milyona yaxın insanın  vəfat etdiyi bildirilir. Azərbaycanda isə indiyə kimi 830 mindən çox şəxsin bu virusa yoluxduğu, onlardan 10 min 300-dən çox şəxsin vəfat etdiyi bildirilir. Amma son aylar bu virusa yoluxmanın kəskin şəkildə azaldığı bildirilir.\nBununla belə, sentyabrın əvvəllində Ümumdünya Səhiyyə Təşkilatının  eksperti Mariya van Kerxove bildirib ki, bir sıra ölkələrdə, o cümlədən Avropada virusa yoluxanların xəstəxanaya yerləşdirilməsi halları artır. ÜST-nin eksperti bildirib: “Virus sakitləşməyib, onun Şimal və Cənub yarımkürələrinin mülayim bölgələrində yayılmasında mövsümilik yoxdur, ona görə də proqnozlaşdırıla bilməz. Biz adətən Şimal və Cənub yarımkürələrində müəyyən dövrlərdə qrip formasında artım müşahidə edirik. COVİD-lə bağlı isə bu, belə deyil. COVİD istənilən vəziyyətdə münbit şəraitdən istifadə edir. Hazırda Şimal yarımkürəsindəki bir sıra ölkələrdə təkcə xəstəliyə yoluxma hallarında deyil, həm də xəstəxanaya yerləşdirilənlərin sayında artım var. Axı Şimal yarımkürəsində yaydır. Adətən tənəffüs yolları patogenləri ilə bağlı belə olmur”.\nMariya van Kerxove yekunda deyib: “Bir sıra ölkələrdə, ilk növbədə, Avropada xəstəxanaya yerləşdirilənlərin sayında narahatlıq doğuran artım tendensiyası görürük”.\nÜST-nin informasiya bülleteninə əsasən, iyulun 24-dən avqustun 20-dək dünyada 1,47 milyondan çox insan koronavirusa yoluxub və 2 mindən çox pasiyent dünyasını dəyişib. Yoluxanların sayı əvvəlki 28 günlə müqayisədə 63 faiz artıb. Yunanıstan, İrlandiya, Malta və Hollandiya da daxil olmaqla, on altı Avropa ölkəsi koronavirusla bağlı xəstəxanaya yerləşdirmələrin artdığını bildirib. Bütövlükdə, Avropa regionunda 28 gün ərzində xəstələnmə halları 12 faiz artıb. Bu artım Şərqi Aralıq dənizi (plüş 112 faiz) və Qərbi Sakit okean regionunda (plüş 88 faiz) da qeydə alınıb. Şərqi Aralıq dənizində ölüm hallarının 70 faiz artması qeydə alınıb.\nAfaq MİRAYİQ,\n“Yeni Müsavat”",
        "views": "812",
        "date": "27.09.2023 14:26",
        "link": "https://musavat.com/news/koronavirus-19-can-aldi-neye-hazirlasaq_1009318.html"
    },
    {
        "title": "Erməniəsilli şəxs: \"Qarabağ Azərbaycanındır\"",
        "category": "Ölkə",
        "content": "\"Qarabağ Azərbaycanındır və Azərbaycan pasportuna keçəcəyəm\".\n\"Report\"un xəbərinə görə, bunu Qarabağın erməniəsilli sakini Suren Babayan deyib.\nOnun sözlərinə görə, 36 ildir Şuşanın Daşaltı kəndində yaşayır və geri qayıtmaq fikri var:\n\"Bütün ailəm, qohumlarım Turşsuda qalıb. Qoyunlarımın bir hissəsini indi keçirirəm, yarısı hələ orada qalıb. Azərbaycan tərəfinin heç bir təzyiqinə məruz qalmadım. Uzun müddət Azərbaycanda fermer təsərrüfatım olub. Ağcabədidə ferma müdiri olmuşam, 11 min mal-qaram olub\".\nS.Babayan onu da bildirib ki, tezliklə Azərbaycan pasportunu almaq fikri var:\n\"Qarabağ Azərbaycanındır və mən bunu həmişə bu cür də bilmişəm\".",
        "views": "1068",
        "date": "27.09.2023 14:25",
        "link": "https://musavat.com/news/ermeniesilli-sexs-qarabag-azerbaycanindir_1009316.html"
    },
    {
        "title": "Naxçıvandan Zəngəzur XƏBƏRDARLIĞI - iki qüdrətli ölkənin qarşısında hansısa Ermənistan duruş gətirməyəcək",
        "category": "Yazarlar",
        "content": "Son günlər bir-birinin ardınca o qədər möhtəşəm hadisələr baş verir ki, bəzən sıralayıb incələməyə də kifayət qədər zaman bəs eləmir.\n27 sentyabr 2020-ci ildə yenidən doğulan, iki əsrlik məğlubiyyətlər seriyasına son verib, şərəf tariximizin zəfərlərlə dolu səhifələrini yazan Azərbaycan xalqı müzəffər Ali Baş Komandanı, Sərkərdəsi ilə, şanlı Ordusu ilə fəxarət duyur. Bu müqəddəs yolda şəhidlərimiz oldu, amma onlar Azərbaycanın yenidən yaradılışına vəsilə olduqlarına görə əbədiyyət haqqı qazandılar, ölməzdirlər, daim yaşayacaqlar!\nŞükürlər olsun ki, bu tarixi dönəmdə tək olmadıq, ötən əsrin əvvəlki sınaqlarda olduğu kimi, bu dəfə də bizimlə çiyin-çiyinə qardaşımız var – Türkiyəmiz! Bu mənada Türkiyə Cümhurbaşqanı Rəcəb Tayyib Ərdoğanın növbəti dəfə Azərbaycan Prezidenti İlham Əliyevlə görüşü – özü də bu görüşün bir qərinədir blokada vəziyyətində olan Naxçıvanda baş tutmasının iqtisadi amillər bir yana, böyük tarixi əhəmiyyəti, həm də rəmzi mənası var. Naxçıvan nə qədər sınaqlara dözüb. Böyük Mustafa Kamal Atatürk zamanında qızıl pullarla Naxçıvana Mehridən, Araz çayının üzərindən 11 km enində dəhliz yolu almasaydı, kim bilir, nələr baş verərdi. Nicat yolu, xilas yolu oldu o yol.\nVə 21-ci əsrdə “Bir millət, iki dövlət”in iki böyük lideri növbəti dəfə bir arada, həm də Naxçıvanın inkişafı naminə növbəti iri layihələrin əsasını qoydular. İki qardaş ölkənin arasında körpüyə çevrilmiş Türk yurdunu, Qars Müqaviləsi ilə Osmanlı Türkiyəsi tərəfindən təhlükəsizlik təminatının verilməsi sayəsində qoparılması mümkünsüz olan məmləkətimizin ayrılmaz parçasında! Ən əsası, Naxçıvandan dost və düşmənə ismarıclar göndərildi, xüsusilə də torpaqlarımızda gözləri olanlara “gözünüzü oyarıq” - xəbərdarlığı idi bu, İrəvanın cəmi 40 km-liyindən!\nCəmi bir neçə gün əvvəl Rəcəb Tayyib Ərdoğan Nyu-Yorkda BMT Baş Assambleyasının 78-ci iclasında “Qarabağ Azərbaycan torpağıdır, bunun xaricində heç bir status qəbul edilməyəcək” - bəyanatını verdi. Qürurlandıq, duyğulandıq, bir daha qardaşlığımızın əbədiliyinə əmin olduq! Heç bir şübhəmiz yoxdur ki, bundan sonra Azərbaycanın olmadığı ünvanlarda Türkiyə olacaqsa, bəsimizdir, demək biz də varıq! Həmçinin Azərbaycanın təmsil olunduğu məkanlardan həm də Türkiyənin səsi eşidiləcək, haqqı qorunacaq! Cənab Ərdoğan BMT tribunasından “Bir millət, iki dövlət” prinsipini dünyanın nəzərinə çatdırdı:\n“Bir millət, iki dövlət” şüarı ilə hərəkət etdiyimiz Azərbaycanın ərazi bütövlüyünü qoruması üçün atdığı addımları dəstəkləyirik və Ermənistanın addımlarını şiddətlə qınayırıq” - deməklə həm işğalçıya, həm də onun havadarlarına xəbərdarlığını etdi. Dünyanın beşdən böyük olduğunu bir daha yadlarına saldı bəzi mərkəzlərin.\nBütün bunlardan sonra Azərbaycandakı xoş qarşılanma, özü də 24 saatlıq antiterror tədbiri nəticəsində düşmənin Qarabağdakı tör-töküntülərinin məhvindən sonra baş tutan görüşdə bir başqa ovqat var idi. Təsadüfi deyil ki, Azərbaycan lideri Türkiyə prezidentinin qardaşlıq jestindən xüsusilə bəhs etdi, “Birləşmiş Millətlər Təşkilatının Baş Assambleyasında, dünyanın ən ali kürsüsündən Türkiyə Prezidenti Rəcəb Tayyib Ərdoğan tərəfindən Azərbaycan dövlətinin maraqlarını ifadə edən bəyanatların verilməsi Türkiyənin növbəti qardaşlıq addımıdır” - söylədi. İlham Əliyev qürurla, məmnunluqla xatırlatdı ki, İkinci Qarabağ müharibəsi zamanı bütün Türkiyə xalqı bizim yanımızda idi. Bildirdi ki, o zaman müharibənin ilk saatlarında Türkiyə Prezidenti Rəcəb Tayyib Ərdoğan tərəfindən “Azərbaycan yalnız deyil, Türkiyə Azərbaycanın yanındadır” kimi bəyanatın verilməsi bir çoxları üçün ciddi mesaj idi və dövlətimizin başçısı yaxşılığı heç zaman unutmayacağımızı növbəti dəfə bəyanladı. Bəli, hər birimiz xatırlayırıq, Tovuz döyüşləri başlayandan dərhal sonra R.T.Ərdoğan təkcə Ermənistana deyil, havadarlarına xəbərdarlıq etdi, bu hücumun Ermənistanın boyunu aşdığını söylədi və himayədarlara “müdaxilə etsəniz, qarşınızda Türkiyəni görəcəksiniz” - mesajını göndərdi. Bu, Azərbaycana bəs idi, çünki dövlətimizin rəhbəri dəfələrlə elan etmişdi ki, heç kəs qarışmasın, bizi Ermənistanla təkbətək buraxın, cavabını verək. Türkiyənin böyük güclərə xəbərdarlığı bu şansı yaratdı dövlətimizə, böyük zəfəri qazandıq.\nNaxçıvandakı görüşdə Şuşa Bəyannaməsinə istinad edilməsi heç də təsadüfi deyildi. Axı, yenə də bölgədən əl çəkmək istəməyən, hansısa “missiya” yarlığı ilə Qarabağa soxulmaq istəyənlər var. Odur ki, Azərbaycan Prezidenti “Şuşa şəhərində imzalanmış müttəfiqlik bəyannaməsi bizim münasibətlərimizi yeni müstəviyə qaldırdı. Bu gün bu əlaqələr ən yüksək zirvədədir və bütün istiqamətlər üzrə biz indi əlaqələrimizinçox fəal dövrünü yaşayırıq” - deməklə həmin mərkəzlərə, paytaxtlara xatırlatma etdi, “birdən çaşarsınız”, şəklində...\nNaxçıvandan verilən bəyanatlar olduqca mühüm əhəmiyyətə malikdir. Bu gün Zəngəzurda konsulluq açmağa hazırlaşan Fransaya, bölgəyə missiya yollamaq istəyən ABŞ-a, Ermənistanla bağlı yenidən absurd iddialar səsləndirən cənub qonşumuza, həmçinin hərbçilərini daha uzun müddətə Qarabağda saxlamaq istəyən şimal qonşuya, ümumiyyətlə, hər kəsə “çata biləcək” mesajlar, prinsipial mövqelər var. Prezident İlham Əliyev qətiyyətlə bəyan etdi ki, Azərbaycan öz suverenliyini tam təmin edib, yəni bundan sonra kiminsə köməyinə, qətnaməsinə ehtiyac yoxdur, hər kəs işi ilə məşğul olsun. Sitat: “Əgər üç il bundan əvvəl İkinci Qarabağ müharibəsi nəticəsində biz işğala son qoymuşduqsa, bu il aprelin 23-də Laçın istiqamətində Azərbaycan-Ermənistan sərhədində sərhəd-buraxılış məntəqəsini qoymaqla ərazi bütövlüyümüzü tam bərpa etmişdiksə, sentyabrın 19-da isə suverenliyimizi tam bərpa etdik”. Bu, anlayan üçün kifayətdir. Yəni bitirin Laçın yolu söhbətini, qoyulan sərhəd qapısının açarı ev sahibindədir! Azərbaycan Ermənistan deyil ki, kadastr sənədi, kupçası olmasın, ciddi, sənəd-sübutlu dövlətdir!\n19-20 sentyabr tarixli antiterror tədbirlərindən bəhs edərkən Prezident növbəti dəfə əminliklə məsələnin bitdiyini elan etdi: “24 saat ərzində həyata keçirilən antiterror tədbirləri nəticəsində Azərbaycan ərazisində qanunsuz məskunlaşmış Ermənistan ordusu təslim oldu, bizim şərtlərimizi qəbul etdi və beləliklə, Azərbaycan öz dövlət suverenliyini tam təmin etmişdir”. Tam aydın mətnlə bəyan olunan mövqedir, demoqogiyalara yer yoxdur artıq!\nQarabağdakı erməni əhalisinin taleyinə gəldikdə, sözünün, imzasının sahibi olan dövlət başçısı bildirdi ki, artıq Azərbaycandan onun Qarabağ bölgəsinə, orada yaşayan erməni əhalisinə humanitar yardımlar göndərilməsinə başlanılıb. Yanacaq - neft, dizel, benzin, ərzaq məhsulları, dərman preparatları və digər humanitar yardım edilir və bu, bir daha onu göstərir ki, Qarabağ bölgəsində yaşayan insanlar milli mənsubiyyətindən asılı olmayaraq Azərbaycan vətəndaşlarıdır, onların təhlükəsizliyi, hüquqları Azərbaycan dövləti tərəfindən təmin ediləcək. Eyni zamanda Qarabağ ermənilərinin nümayəndələri ilə Azərbaycanın dövlət strukturlarının nümayəndələri arasında Yevlax şəhərində - Naxçıvan zirvəsindən sonra Xocalıda növbəti görüş reallaşdı - görüş keçirilib. İlham Əliyev bəyan etdi: “Qarabağda yaşayan erməni əhalisinin Azərbaycan cəmiyyətinə inteqrasiya prosesi uğurla gedəcək”.\nErmənilərdən “maşa” kimi yararlananlar daha nə istəyirlər? Azərbaycan dövləti Xankəndidəki yanğını söndürməkdən, erməni əhaliyə çörək, dərman aparmaqdan, yaralarını sarımaqdan tutmuş, hər cür humanitar dəstək verir. Əgər bu addımlar, belə insani münasibət ermənipərəstləri pərt eləyibsə, günahı özlərində axtarsınlar. Deməli, onlar Azərbaycan polisinin, ordusunun ermənilərin kütləvi qəbristanlığını salacağını gözləyirmişlər, yanıldılar! Türk tarixən kişi davranışları ilə seçilib, əliyalın adama silah çəkməyib, köməksizə yardım edib, Prezident Əliyevin rəhbərlik etdiyi Azərbaycan da bu kimi insanı addımları ilə şoka saldı düşməni və tərəfdarlarını!\nTürkiyə Prezidenti Rəcəb Tayyib Ərdoğan Azərbaycanı növbəti zəfərləri münasibətilə təbrik etməklə yanaşı, bildirdi ki, son zəfərlə birlikdə bölgədə əhatəli normallaşma üçün yeni fürsət pəncərələri açılıb. Sitat: “Ermənistanın ona uzadılan sülh əlini tutmasını və artıq səmimi addımlar atmasını gözləyirik”. Bu, 40 km-lik İrəvanda oturanlara növbəti şans pəncərəsidir! Uzaqdan eşitmədilərsə, iki Türk lideri lap yaxına gəldi, Naxçıvandan dedi ki, anlasınlar, fürsəti əldən verməsinlər, Kərkini, Qazaxın 7 kəndini işğaldan azad etsinlər, Zəngəzir dəhlizini özləri açsınlar! Yoxsa...\nBax, Türkiyə və Azərbaycan ikinci yolu seçmək istəmir, dinc yolla çözülsün deyir. Necə ki, 3 il ərzində Qarabağdakı terrorçulara ağ bayraq qaldırın deyilirdi, eşitmirdilər. Bircə gün bəs elədi.\nNaxçıvan Azərbaycanın əsas hissəsinə quru yolla birləşməlidir, bu, olmazsa, olmazdır!!! Prezident əbəs yerə xatırlatma etmədi: “Naxçıvan Azərbaycanın qədim diyarıdır. 1920-ci ildə sovet hakimiyyəti tərəfindən Qərbi Zəngəzur Azərbaycandan ayrılmışdır və Azərbaycanın əsas hissəsi ilə Naxçıvan arasında coğrafi bağlantı kəsilmişdir”.\nİlham Əliyevin bu vaxtadək dediyi hansı söz icra olunmayıb, bəlkə ermənilər bilirlər? Sıra Zəngəzura çatdı. Özü də iki qüdrətli liderin birgə dediyi sözdür, üstəlik Turan yoludur, bu yolu bağlı saxlamağa hansısa Ermənistanın cürəti çatmaz!\nElşad PAŞASOY",
        "views": "758",
        "date": "27.09.2023 14:24",
        "link": "https://musavat.com/news/naxcivandan-zengezur-xeberdarligi-iki-qudretli-olkenin-qarsisinda-hansisa-ermenistan-durus-getirmeyecek_1009311.html"
    },
    {
        "title": "Abramyan: “Ermənistan Milli Təhlükəsizlik Xidməti Samvel Babayanı araşdırmalıdır”",
        "category": "Dünya",
        "content": "“Samvel Babayan Ermənistanın Birinci Kanalında Qarabağ separatçılarının rəhbərliyinin (mətndə uydurma bir addan istifadə olunur-red.) xəbəri olmadan Azərbaycanla əlaqə saxlayıb və təkliflər verib”.\nMusavat.com erməni mediasına istinadən xəbər verir ki, bu barədə Ermənistan parlamentində müxalif “Şərəf duyuram” fraksiyasının katibi Tiqran Abramyan yazıb.\n“Bizdə sadə vətəndaş hər hansı mövzuda Azərbaycanla əlaqə saxlasa, MTX ən azı müvafiq işləri görərdi.\nQarabağ ermənilərinin ikinci qüvvəsinin lideri seçicilərini, siyasi qüvvəsini, xalqı çətin vəziyyətə qoyub, üstəlik bölgəni tərk edərək ilk gedənlərdən biri olub. Bu adam indi də Birinci kanalda sevinclə hansısa etiraflar edir.\nErmənistan Milli Təhlükəsizlik Xidməti Babayanın Azərbaycanla necə, kimin vasitəçiliyi ilə və nə haqda danışdığını aydınlaşdırmalıdır”,-deyə Abramyan qeyd edib.\nMusavat.com",
        "views": "2791",
        "date": "27.09.2023 14:20",
        "link": "https://musavat.com/news/abramyan-ermenistan-milli-tehlukesizlik-xidmeti-samvel-babayani-arasdirmalidir_1009289.html"
    },
    {
        "title": "Zelenski futbol mütəxəsssisi Şevçenkonu müşavir təyin etdi",
        "category": "Dünya",
        "content": "Ukrayna yığmasının sabiq futbolçusu və məşqçisi Andrey Şevçenko Ukrayna prezidenti Vladimir Zelenskinin ştatdankənar müşaviri təyin edilib.\nMusavat.com xarici mediaya istinadla xəbər verir ki, müvafiq fərman Prezidentin Aparatının rəsmi saytında yerləşdirilib.\n“Andrey Nikolayeviç Şevçenko Ukrayna prezidentinin müşaviri təyin edilsin”, - Ukrayna prezidentinin mətbuat xidmətinin saytında deyilir.\nAndrey Şevçenko 2016-2021-ci illərdə futbol üzrə Ukrayna milli komandasının baş məşqçisi olub. Onun rəhbərliyi altında komanda 52 oyun keçirib. Şevçenko həmçinin 2021-ci ilin noyabrından 2022-ci ilin yanvarına kimi İtaliyanın \"Cenoa\"sına rəhbərlik edib.\nŞevçenko futbolçu karyerası ərzində \"Dinamo\" (Kiyev), \"Çelsi\" və \"Milan\" kimi klublarda çıxış edib.\nO, İtaliya lubunun heyətində ən çox oyun keçirib - 322. Bu oyunlarda o, 175 qol vurub, 46 məhsuldar ötürmə edib, Çempionlar Liqasının qalibi olub\nMusavat.com\n ",
        "views": "610",
        "date": "27.09.2023 14:12",
        "link": "https://musavat.com/news/zelenski-futbol-mutexesssisi-sevcenkonu-musavir-teyin-etdi_1009314.html"
    },
    {
        "title": "Arvadı azərbaycanlı olan erməni danışdı: “Atam Sumqayıtın deputatı olub” - VİDEO",
        "category": "Gündəm",
        "content": "Xəbər verdiyimiz kimi, Qarabağdan Ermənistana gedənlərin sayı artır. \nMusavat.com xəbər verir ki, gedən ermənilərdən biri Laçın postunda azərbaycanlı jurnalistlərin suallarını cavablandırıb. \nO, Qarabağa 1 ildir ki, gəldiyini bildirib. Əsasən həyat yoldaşı ilə Ukraynada yaşadığını açıqlayıb. Eyni zamanda həyat yoldaşının azərbaycanlı olduğunu bildirən erməni Əsgəranda dünyaya gəldiyini qeyd edib. Həyat yoldaşının isə Cəbrayılın Dağ Tumas kəndində anadan olduğunu açıqlayıb, atasının Sumqayıtda deputat olduğunu bildirib.\nSözügedən görüntüləri təqdim edirik.\nMusavat.com",
        "views": "2818",
        "date": "27.09.2023 14:11",
        "link": "https://musavat.com/news/arvadi-azerbaycanli-olan-ermeni-danisdi-atam-sumqayitin-deputati-olub-video_1009313.html"
    },
    {
        "title": "Müavinət və təqaüd alanların NƏZƏRİNƏ",
        "category": "Sosial",
        "content": "Əmək və Əhalinin Sosial Müdafiəsi Nazirliyinin tabeliyindəki Dövlət Sosial Müdafiə Fondu tərəfindən sentyabr ayının müavinət, təqaüd və ünvanlı dövlət sosial yardımlarının ödənişi də başa çatdırılıb.\nMusavat.com xəbər verir ki, bu barədə DSMF məlumat yayıb.\nBildirilib ki, bundan əvvəl - sentyabrın 8-də Bakı, Sumqayıt şəhərləri, Abşeron rayonu, sentyabrın 15-də bölgələr üzrə, habelə güzəştli şərtlərlə pensiya alan şəxslərin sentyabr ayının pensiya ödənişləri həyata keçirilib.\nBeləliklə, bu ay üzrə bütün pensiya, müavinət, təqaüd və ünvanlı dövlət sosial yardımları ödənilib.",
        "views": "8739",
        "date": "27.09.2023 14:09",
        "link": "https://musavat.com/news/muavinet-ve-teqaud-alanlarin-nezerine_1009286.html"
    },
    {
        "title": "Suraxanıda yaşayanların DİQQƏTİNƏ",
        "category": "Ölkə",
        "content": "Bu gün Suraxanı qəsəbəsinin bir hissəsinə içməli suyun verilməsində məhdudiyyətlər olacaq.\nBu barədə Musavat.com-a Azərbaycan Dövlət Su Ehtiyatları Agentliyindən bildirilib.\nMəlumata görə, su kəmərində təmir-bərpa işlərinin aparılması ilə əlaqədar 27 sentyabr 2023-cü il tarixində Suraxanı qəsəbəsinin bir hissəsinə (İ.Şükürov, H.Bayramov, Z.Əliyev, E.Həsənov, M.Mustafayev, Ş.Mustafayev, X.Ələkbərov, A.Rzayev küçələri, 1849-cu keçid, 3-cü mədən ərazisi) içməli suyun verilməsində məhdudiyyətlər olacaq.",
        "views": "584",
        "date": "27.09.2023 14:00",
        "link": "https://musavat.com/news/suraxanida-yasayanlarin-diqqetine_1009291.html"
    },
    {
        "title": "Sülh sazişini başqa erməni baş nazir imzalaya bilər",
        "category": "Ölkə",
        "content": "Moskva-İrəvan gərginliyi kulminasiya nöqtəsinə yaxınlaşıb, XİN-in son bəyanatı Nikola axırıncı xəbərdarlıqdır; Tofiq Abbasov: “Paşinyan həyatında ən vacib imtahanı verəcək, əgər buradan sağ çıxarsa, Rusiya ona son şans tanıyacaq”\nRusiya-Ermənistan, iki müttəfiq arasında gərginlik kulminasiya nöqtəsindədir. Artıq hadisələr həlledici mərhələyə qədəm qoyub. “Yeni Müsavat”ın siyasət şöbəsi yazır ki, bunu Rusiya Xarici İşlər Nazirliyinin rəsmi İrəvana xəbərdarlıq xarakterli son bəyanatından da sezmək mümkündür. Ermənistanın baş naziri Nikol Paşinyanın fikirləri və Qarabağ ətrafındakı vəziyyətlə bağlı bəyanatı iki ölkə arasında münasibətlərdə də gərginliyin hansı həddə olduğunu göstərdi.\nBəyanatda Paşinyanın Qarabağ razılaşmalarına əməl etmədiyi ittihamlar yenə də səsləndirilib ki, biz onları təkrar etmirik. Əsas diqqəti iki ölkə arasındakı yaranmış çata yönəldirik. Bəyanatda bildirilib ki, Paşinyanın xalqa 24 sentyabr müraciətində daxili və xarici siyasətdəki uğursuzluqlara görə məsuliyyəti Moskvanın üzərinə yıxmaq cəhdi var: “Paşinyanın son müddəaları Qərbdən ilhamlanan və rəsmi İrəvanın təkan verdiyi proseslərin, ölkəmiz və müttəfiqlik münasibətlərimiz üçün dağıdıcı proseslərin epizodik yox, sistemli xarakter daşıması ilə bağlı əvvəlki qənaətlərimizi təsdiqləyir. Hökumət başçısı faktiki olaraq etiraf etdi ki, bütün bu müddət ərzində respublika bilərəkdən Rusiyadan üz döndərməyə hazırlanırdı. Onların Ermənistanın inkişafı məqsədilə yeni Qərb vektoru təyin etmək üçün atdıqları addımlar Rusiya Federasiyası və KTMT-nin səhvləri ilə inandırıcı şəkildə əsaslandırılır. Eyni zamanda unudulur ki, dövlətlərimizin təhlükəsizlik və inkişaf məsələlərində maraqları əsasən oxşardır və ABŞ və digər NATO ölkələri Rusiyaya nəinki strateji ziyan vurmağı, həm də ümumi sabitliyimizi pozmağı qarşılarına məqsəd qoyublar”.\nBəyanatda açıq bildirilir ki, Ermənistanda Rusiya şirkətləri üçün süni çətinliklərin yaradılması barədə tez-tez siqnallar alıblar: “Paşinyan komandasının bu məsuliyyətsiz yanaşması erməni cəmiyyətinin bir hissəsinin başadüşülən narazılığına səbəb olub və bu, xalq etirazlarında ifadə olunub. Təbii ki, onların Rusiyadan ilham alması ilə bağlı iddiaların reallıqla heç bir əlaqəsi yoxdur. Ermənistan hökumətinin başçısı yaxşı bilməlidir ki, Moskva belə şeylərlə məşğul olmur - \"rəngli inqilablar\" təşkil etməkdə kifayət qədər mahir olan Qərbdən fərqli olaraq. Lakin qəribə təsadüf nəticəsində İrəvandakı hakimiyyət orqanları tərəfindən etirazçıların təqib olunması ilə bağlı çoxsaylı faktlara diqqət yetirməmək qərarına gəlib. Eyni zamanda məlum olduğu kimi, ABŞ səfiri hökumətlə sıx əlaqə saxlayır. Bütün bunların fonunda, açıq-aşkar hakimiyyətin təhriki ilə erməni mətbuatında əsl anti-Rusiya vakxanaliyası üzə çıxıb. Əminik ki, İrəvan rəhbərliyi qəsdən Ermənistanla Rusiya arasında çoxşaxəli və çoxəsrlik əlaqələri pozmağa və ölkəni Qərbin geosiyasi oyunlarının girovuna çevirməyə cəhd edərək çox böyük səhvə yol verir. Əminik ki, Ermənistan əhalisinin böyük əksəriyyəti bundan xəbərdardır\", - deyə qeyd olunub.\nGöründüyü kimi, bu bəyanat iki ölkə arasında münasibətlərin hansı həddə gərginlik olduğunu və Paşinyanla anlaşmanın getdikcə daha da mümkünsüzlüyünü göstərir. O cümlədən, sülh danışıqlarında da Paşinyanın bundan sonra hansısa irəliləyiş əldə edəcəyi sual altına düşür.\nParalel olaraq İrəvanda etirazlar səngimir. Müxalifətin əsas fiqurlarından olan İşxan Saqatelyan 26 sentyabrdan etibarən etirazların yeni planlaşdırmasının aparılacağını açıqlayıb. Bu böhran şəraitində Rusiya XİN-in bəyanatı sinxronluq təşkil edir və Kremlin düyməyə basdığı görünməkdədir. Hətta etirazlar davamlı xarakter alarsa, Ermənistanda destabilizasiya yaranması mümkündür. Bu da yekunda Paşinyanın istefaya məcbur edilməsi və yeni baş nazir seçilməsi ilə nəticələnə bilər. Lakin Nikolu hərtərəfli müdafiə edən ABŞ onu devrilmək təhlükəsindən sığortalaya biləcəkmi? Proseslər hara qədər inkişaf edə bilər?\nPaşinyan artıq bəyan edib ki, istefa vermək niyyəti yoxdur, hakimiyyət legitimdir və çevriliş cəhdlərinə adekvat reaksiya veriləcək. Artıq mitinq təşkilatçılarının həbsinə başlanılıb, eks-prezident Robert Köçəryanın oğlu, “Ermənistan” fraksiyasından olan deputat Tadevos Adevisyan həbs edilib, çoxlu sayda fəallar da nəzarət altına alınıb. Paytaxtda bütün küçə və prospektlər bağlıdır, çoxminlik polis qüvvələri İrəvanın baş meydanında hakimiyyətdən əmr gözləyir. Rusiya isə müttəfiq ölkədə hakimiyyəti dəyişməkdə qərarlıdır, buna özünün Cənubi Qafqazdakı həyati maraqlarının qarantı kimi baxır. Qərpərəst Paşinyan devrilir, hakimiyyətə Rusiyanın dəstəklədiyi keçmiş siyasi elita qayıdır, Qərbə inteqrasiya prosesi dayanır, Ermənistan Kremldən idarə olunan hərbi, siyasi, iqtisadi birliklərdə qalır.\nAzTV-nin İctimai-siyasi proqramlar studiyasının direktoru, politoloq Tofiq Abbasovun “Yeni Müsavat”a dediyinə görə, Paşinyan meyl göstərmir, Qərbdən isə  onun yaxasından yapışıblar ki, bizə tabe olmalısan. “Ona deyirlər ki, Rusiyadan əl çəkməlisən və bizimlə işləməlisən. Hazırda USAID rəhbəri Samanta Pauer, eləcə də ABŞ dövlət katibinin köməkçisi Yuri Kim Ermənistandadır. İki odioz fiqur İrəvana gediblər. Samanta Paueri göndəriblər ki, Paşinyanın üzərində işləsin və istəklərinə nail olsunlar. Hazırda Ermənistanın baş naziri üçün situasiya 50-50-yədir. Bir tərəfdən onun ətrafında hamını bədgümanlıq bürüyüb, çünki Rusiya ilə sonuncu körpü qalıb. Moskva da mesaj verir ki, bunu da yandırsan, səni bağışlamayacağıq. Amma digər tərəfdən erməni seçicisinin də etirazları təşkil edənləri görən gözü yoxdur. Çünki onlar keçmiş \"Qarabağ klanı\"dır və xalqın pullarını sovurublar. O cəhətdən hadisələr kulminasiya nöqtəsinə yaxınlaşıb. İndi qərar veriləcək ki, Nikol qalır, yoxsa gedir...\" \nT.Abbasov hesab edir ki, bununla belə, təkrar seçki olarsa, yenə Paşinyan qalib gələcək: “Ona görə ki, rəqibi yoxdur. Ola bilsin ki, Rusiya ona bu dəfə sonuncu şansı versin. Bu mənada Paşinyan həyatında ən vacib imtahanı verəcək. Əgər buradan sağ çıxarsa, hakimiyyəti qoruyub saxlayarsa, Rusiya ona növbəti etapa son şans tanıyacaq. Yəni \"qalırsan, amma sonuncu körpüləri yandırmırsan\"\".\nEmil SALAMOĞLU\n“Yeni Müsavat”",
        "views": "1419",
        "date": "27.09.2023 13:54",
        "link": "https://musavat.com/news/sulh-sazisini-basqa-ermeni-bas-nazir-imzalaya-biler_1009310.html"
    },
    {
        "title": "Abovyandan Paşinyanla bağlı ŞOK SÖZLƏR ",
        "category": "Region",
        "content": "“Ermənistanın Türkiyə-Azərbaycan tandeminə təslim edilməsi prosesi son mərhələyə qədəm qoyur. Təsadüfi deyil ki, Azərbaycan Prezidenti İlham Əliyevin köməkçisi Hikmət Hacıyev Ermənistan Təhlükəsizlik Şurasının katibi Armen Qriqoryanla görüşdən məmnun qalıb”.\nMusavat.com erməni mediasına istinadən xəbər verir ki, bu barədə siyasi şərhçi Arman Abovyan öz teleqram kanalında yazıb.\n“Göründüyü kimi, Ermənistanın hazırkı hakimiyyəti öz hakimiyyətini saxlamaq, təminat əldə etmək üçün bütün mümkün güzəştlərə (hətta ölkəni parçalamaq bahasına da olsa) hazırdır. Onlar bu zəmanətləri aldılar. Belə görünür ki, Paşinyan Rusiya ilə bütün körpüləri yandırıb. Avro-amerikalıların ermənilərə qəfil sevgisi məhz bu səbəbdəndir. Son addım kimi ruslar və iranlılarla münasibətlərin kəsilməsində dönüş nöqtəsi sayılan Roma Statutunun ratifikasiyası şəklində Vaşinqton/Brüsselə vassal andı içmək qalır”, - deyə erməni şərhçi qeyd edib.\nMusavat.com",
        "views": "1297",
        "date": "27.09.2023 13:52",
        "link": "https://musavat.com/news/abovyandan-pasinyanla-bagli-sok-sozler_1009304.html"
    },
    {
        "title": "Qazaxıstan Baykonur kosmodromuna görə Rusiyadan ildə 115 min dollar alır",
        "category": "Dünya",
        "content": "Qazaxıstanın rəqəmsal inkişaf, innovasiya və aerokosmik sənaye nazirinin müavini Malik Oljabekov Qazaxıstanın inflyasiyanı nəzərə alaraq Baykonur kosmodromunun icarə haqqını niyə artırmadığına dair sualı cavablandırıb.\nMusavat.com kazax24 saytına istinadla xəbər verir ki, nazir müavininin sözlərinə görə, iki ölkə arasında kosmodromun icarəyə verilməsi ilə bağlı müqavilə 1999-cu ildə bağlanıb. O vaxtdan bəri müqaviləyə yenidən baxılmayıb.\n“Fakt budur ki, bunu nə iləsə müqayisə etmək olduqca çətindir, çünki bu, unikal bir presedentdir. Qiymətin nə qədər ədalətli olduğunu söyləmək üçün müqayisə ediləcək bir şey yoxdur. İkincisi, qiymət müqavilədə dollarla göstərilib. Bu, həm də bir növ indeksasiyadır, çünki 1994-cü ildə saziş imzalanan zaman dolların məzənnəsi bir məbləğə bərabər idisə, indi başqa məbləğdir. Mən hesab edirəm ki, bu, müəyyən dərəcədə indeksasiyanı kompensasiya edir”, - nazir müavini cavab verib.\nMüvafiq idarənin müqaviləyə yenidən baxmaq planlarının olub-olmaması ilə bağlı suala nazir müavini cavab verib ki, kosmodromun 50 illik icarəsi üçün 29 il əvvəl bağlanmış müqavilə bu gün də qüvvədədir.\nMusavat.com",
        "views": "463",
        "date": "27.09.2023 13:51",
        "link": "https://musavat.com/news/qazaxistan-baykonur-kosmodromuna-gore-rusiyadan-ilde-115-min-dollar-alir_1009284.html"
    },
    {
        "title": "AFFA Premyer Liqa klublarını CƏZALANDIRDI",
        "category": "İdman",
        "content": "AFFA İntizam Komitəsi Premyer Liqanın VII turunda keçirilən oyunlarda qeydə alınan neqativ hallara görə klubları cəzalandırıb.\nMəlumata görə, “Turan Tovuz”la görüşün 90+3-cü dəqiqəsində meydana daxil olaraq hakimin qərarına etiraz etdiyinə görə birbaşa qırmızı vərəqə alan “Sumqayıt”ın məşqçisi Mübariz Orucov 1-i şərti olmaqla 2 oyunluq cəzalanıb, klubu 1500 manat cərimə edilib. Mütəxəssisə 3 ay sınaq müddəti verilib.\n“Sabah”la səfər qarşılaşmasında 4 futbolçusu sarı vərəqə alan “Kəpəz” 700 manat cərimə ödəyəcək. Təcili Tibbi Yardım avtomobili görüşə təyin olunan vaxtdan gec gəldiyindən “Sabah” 1000 manat ziyana düşüb.\n“Səbail” – “Araz-Naxçıvan” oyunu bitdikdən sonra meydana kənar şəxsin daxil olması birincilərin 800 manat cərimələnməsinə səbəb olub.//Report",
        "views": "271",
        "date": "27.09.2023 13:49",
        "link": "https://musavat.com/news/affa-premyer-liqa-klublarini-cezalandirdi_1009309.html"
    },
    {
        "title": "Sahil Babayev şəhidlərin sosial təminatının icrasından DANIŞDI",
        "category": "Ölkə",
        "content": "Antiterror tədbirləri zamanı şəhid olan hərbçilərlə bağlı sosial təminatlar vaxtında keyfiyyətlə icra olunacaq.\nMusavat.com xəbər verir ki, bunu əmək və əhalinin sosial müdafiəsi naziri Sahil Babayev deyib.\nO bildirib ki, bu istiqamətdə sosial təminat və digər tədbirlər həyata keçiriləcək:\n\"Nazirliyin bütün müvafiq qurumları ailələrlə görüşlərə başlayıblar, müvafiq sənədlər toplanır. Qısa müddətə bütün sosial hüquqlar təmin ediləcək\".",
        "views": "365",
        "date": "27.09.2023 13:45",
        "link": "https://musavat.com/news/sahil-babayev-sehidlerin-sosial-teminatinin-icrasindan-danisdi_1009305.html"
    },
    {
        "title": "Yağış yağacaq, külək əsəcək - PROQNOZ",
        "category": "Ölkə",
        "content": "Sentyabrın 28-də Bakıda və Abşeron yarımadasında hava şəraitinin dəyişkən buludlu olacağı, arabir tutulacağı, əsasən yağmursuz keçəcəyi gözlənilir. Gecə və səhər bəzi yerlərdə arabir duman olacaq, cənub-şərq küləyi əsəcək.\nBu barədə Musavat.com-a Milli Hidrometeorologiya Xidmətindən məlumat verilib.\nHavanın temperaturu gecə 17-21° isti, gündüz 22-27° isti olacaq.\nAzərbaycanın rayonlarında hava əsasən yağmursuz keçəcək. Lakin gündüz yüksək dağlıq ərazilərdə şimşək çaxacağı, qısamüddətli yağış yağacağı ehtimalı var. Gecə və səhər bəzi yerlərdə duman olacaq. Mülayim şərq küləyi əsəcək.\nHavanın temperaturu gecə 14-19° isti, gündüz 25-30° isti, dağlarda gecə 5-10° isti, gündüz 13-18° isti olacaq.",
        "views": "3275",
        "date": "27.09.2023 13:40",
        "link": "https://musavat.com/news/yagis-yagacaq-kulek-esecek-proqnoz_1009283.html"
    },
    {
        "title": "Paşinyan yenə Yerablura getmədi ",
        "category": "Region",
        "content": "Bu gün, sentyabrın 27-də, 44 günlük müharibənin başlanmasının 3-cü ildönümündə Ermənistan hökumətinin nümayəndələri hələ də Yerablur məzarlığına (Ermənistanda müharibədə ölənləri əsasən burada basdırırlar - red.) baş çəkməyiblər.\nMusavat.com erməni mediasına istinadən xəbər verir ki, memorialı ABŞ səfiri Kristina Kuinn və çoxsaylı vətəndaşlar ziyarət ediblər.\nErməni mətbuatı Nikol Paşinyanın Ermənistanın Müstəqillik Günü - 21 sentyabrda da Yerabluru ziyarət etmədiyini xatırladıb.\nMusavat.com",
        "views": "1147",
        "date": "27.09.2023 13:38",
        "link": "https://musavat.com/news/pasinyan-yene-yerablura-getmedi_1009299.html"
    },
    {
        "title": "Zəfər parkı doqquz hektardan çox ərazini əhatə edəcək",
        "category": "Ölkə",
        "content": "8 Noyabr prospektində inşa olunan Zəfər parkı doqquz hektardan çox ərazini əhatə edəcək.\nMusavat.com xəbər verir ki, əraziyə girişdə 44 tağ elementindən istifadə edilib.\nTağlar Qələbəyə aparan rəmzi yolun başlanğıcını tərənnüm edəcək. Giriş portalındakı tağın hündürlüyü 44, eni isə 22 metr olacaq. Tağın üzərində Vətən müharibəsi qəhrəmanlarının adları həkk ediləcək. Tağın üst hissəsindəki ağac elementi böyüyən Azərbaycan, pöhrələnmə, firavanlıq, yeni həyata və Qələbəyə aparan simvolik yol təsəvvürü yaradacaq.\nZəfər Muzeyinin əsas girişində yaradılacaq “Dəmir yumruq” simvolunun üzərində Qələbənin tarixi qeyd ediləcək. “Dəmir yumruq” Zəfərin əsasında dayanan Lider, Xalq, Dövlət və Ordu birliyinin rəmzi olacaq. Muzeyin divarında Birinci və İkinci Qarabağ müharibələrində şəhid olmuş əsgər və zabitlərimizin adları həkk ediləcək.",
        "views": "820",
        "date": "27.09.2023 13:37",
        "link": "https://musavat.com/news/zefer-parki-doqquz-hektardan-cox-erazini-ehate-edecek_1009301.html"
    },
    {
        "title": "“Üç dəniz”dən balaca göl qırağına...",
        "category": "Yazarlar",
        "content": "27 sentyabr – 3 il öncəyədək adi bir təqvim günüydü...\n3 il öncə Ali Baş Komandanın verdiyi tarixi qərarla bütün cəbhə boyu başlayan əks-hücum yalnız Qarabağda deyil, ümumən bizim aid olduğumuz bölgədə bir səhifəni qapatdı, yeni səhifə açdı!\nÖzü də çox möhtəşəm səhifə! 44 gün davam edən müharibə Zəfərlə sonuclandı. O Zəfər orda, o gündə qalmadı, dalğa-dalğa yayıldı, yeni qələbələrə vəsilə oldu, yeni bayraq sancmalarına səhnə oldu. Biz bayrağımızı haqq etdiyi bütün zirvələrə sancmağa qadirik. Zəfərin doğurduğu normallaşma sürəci mükəmməl saat mexanizmi kimi işləyir: 8 noyabr – Şuşa qurtuldu! 9 noyabr – daha onlarla kəndimiz azad olundu! 10 noyabr – məlum Üçtərəfli Bəyanat imzalandı, Ermənistan öz üzərində öhdəliklər götürməyə məcbur qaldı! 20 noyabr – Ağdam, 25 noyabr – Kəlbəcər, 1 dekabr – Laçın döyüşsüz azad olundu!\nLaçın şəhəri, Zabux və Sus qəsəbələrində qanunsuz məskunlaşmış ermənilərsə 26 avqust 2022-ci ildə oradan uhulət-suhulətlə çıxarıldı. 13-14 sentyabr 2022-ci ildə Ermənistan hərbi-siyasi rəhbərliyi növbəti dəfə çaşdı və Dəmir Yumruğun yerində olduğunu görüncə, ağır itkilərlə geridən geri çəkildi. Bu il aprelin 23-də Azərbaycan-Ermənistan şərti dövlət sərhədində, Laçın-Xankəndi yolunun başlanğıcında sərhəd-buraxılış məntəqəsi qurduq! – Bu, ərazi bütövlüyümüzün bərpasının tamamlanması oldu! O günədək də, o gündən sonra da, ermənilər nə vaxt çaşdı, Dəmir Yumruğu nə vaxt unutdusa, yenə zəruri xatırlatmalar etdik, başa saldıq, yerlərini göstərdik. “Yerlərini” deyirik, amma göyləri, göy üzü olmayanların heç yeri də yoxdur... – Ən azından Qarabağda, hətta Qafqazlarda hayların öz yeri-yurdu yoxdur. Hərçənd, bilməz, görməz kimi davranmağı babat bacarsalar da, onların Qafqaza gəlmə olduğunu özləri də babat bilir...\nÖtən üç il içində Qarabağda, gündoğar Zəngəzurda tikinti-quruculuq, təmir-bərpa, azadlıqdan abadlığa keçid elə sürət və keyfiyyətlə getdi, dünya erməniliyi, erməni havadarları bir bu qədərini qətiyyən gözləmirdi! İşğalçılara, dünya erməniliyinə, onların havadarlarına tarixi dərs verən Azərbaycan dövləti, keçmiş məcburi köçkünlərin qayıdışı üçün inanılmaz layihələr gerçəkləşdirməyi bacardı, Zəngilanda, Füzulidə, Laçında... ilk dərs zəngləri çalındı! Respublikanın hər yerində olduğu kimi, işğaldan azad edilmiş yurdlarımızda bu gün saat 12.00-da şəhidlərimizi elliklə anmaqçün sayğı duruşu həyata keçirildi!\nBəli, üç ildir 27 sentyabr Azərbaycanda Anım Günüdür. Şəhidlərimiz ölməzdir, əlbəttə; əlbəttə, Vətən bölünməz!\nBu ilki 27 sentyabra bir başqa ovqatda, bir başqa mədəni-siyasi iqlimdə gəlmişik! 19 sentyabr 2023-cü ildə zəruri, təxirəsalınmaz antiterror tədbirlərinə başlamağımız ən yeni tariximizə yeni altun səhifə yazmaqla sonuclandı. Artıq suverenliyimiz təmin olunub (işin, necə deyərlər, texniki tərəfləri qalıb, onlar da sürətlə həll olunur). Bütün dönəmlərdəki şəhidlərimizi dərin sayğılarla andığımız bu günə Xocalıda, Ağdərədə, Əsgəranda, Xankəndidə Azərbaycan əsgərinin uğurlarını əks etdirən qürurlu paylaşımlarla gəlmişik! Azərbaycan Prezidentinin 20 sentyabrda xalqa müraciətində vurğuladığı kimi: “antiterror tədbirləri nəticəsində bizim hərbçilərimiz böyük qəhrəmanlıq, şücaət, peşəkarlıq göstərmişlər. Ağır relyef şəraitində, düşmən tərəfindən uzun illər böyük mühəndislik işləri nəticəsində istehkamların mövcudluğu şəraitində, düşmən mövqelərinin təpələrdə, əlverişli yerlərdə yerləşdirilməsinə baxmayaraq, bizim hərbçilərimiz bir daha qeyd etdiyim kimi, qəhrəmanlıq, peşəkarlıq göstərmişlər və qısa müddət ərzində bütün istiqamətlər üzrə əhəmiyyətli dərəcədə hərbi uğurlar əldə etmişlər. Ermənistan dövlətinin Azərbaycan ərazisində qanunsuz yerləşdirilmiş və Ermənistan dövlətinin öhdəliyinə baxmayaraq, bu günə qədər çıxarılmamış ordunun böyük hissəsi tamamilə məhv edilmişdir. Hərbi texnika məhv edilmişdir və sıradan çıxarılmışdır”.\nŞəhidlərimizin qanı yerdə qalmadı, qalmır, qalmayacaqdır! Azərbaycan Ermənistandan fərqli olaraq, əsl dövlətdir, tarixi gələnəyi var, dövlətçilik irsi var, öz torpaqları üzərində qurulub, özünə, daxili imkanlarına güvənir, nə sağa-nə sola deyil, öz dünyasına baxır, öz gələcəyini qurur. Diqqət edin: Qafqazın üç respublikasından Ermənistan daha dünənədək Rusiyanın forpostuydu, Gürcüstan Saakaşvili dönəmində Batı yönündə irəliləmişdi, Azərbaycan isə məhz öz yolunda, öz duruşundaydı. Aylar-illər keçib, Ermənistan Batı yoluna çıxmaq, Rusiyadan qopmaqçün vurnuxur, Gürcüstan hökuməti Rusiyayönümlü davranışlar içindədir, Azərbaycansa yenə öz doğru yolunda yürüməkdədir! Məhz öz yolunda olmağın nəticəsidir ki, biz Qafqazın ən şanslı, ən güclü, ən zəngin ölkəsi olaraq, ən üstün mövqedə, ən perspektivli durumdayıq.\nGürcüstan ərazi bütövlüyünü, suverenliyini bərpa edə bilməyib; Ermənistansa, başından böyük işlərə qalxışmağının çox ağır bədəllərini ödəməkdədir. Ermənistan nəinki şərti ərazi bütövlüyünü qorumağa qadirdir, hətta (pis-yaxşı) 105 illik dövlətçiliyini itirməkdən çətin qurtula... Özünüz təsəvvür edin: Azərbaycanın 9 şəhər, 300 kəndini viran qoymuş, 30 ilə yaxın işğal meyvələri dərmiş cırtdan Ermənistan bizə vurduğu milyardlarla maddi ziyanı nəyin hesabına, necə ödəyəcək? Büdcəsimi buna yol verir, “Hayastan Fondu”mu? Ermənistan dövləti Azərbaycandan rəsmən üzr istəmədən, Xocalı Soyqırımını tanımadan, qondarma “erməni qoyqırımı” abidəsini, terrorçulara qoyulmuş “abidə”ləri sökmədən necə güvən qazanar, normallaşma necə mümkün ola bilər? Güvən qazanmadan, normallaşma sürəci başlamadan Ermənistan Azərbaycanla, Türkiyə ilə adambalası kimi gediş-gəliş, ticari bağlar qura bilərmi? Ermənistan nə savaşacaq, nə təzminat ödəyəcək gücdə, mədəni-mənəvi iqlimdə deyilsə, o zaman bircə yol var – o yolu Müzəffər Ali Baş Komandan hələ 3 il bundan öncə çox dəqiq cızıb: “İndi onlar bütün başqa ölkələrdən yardım gözləyirlər. Elə bil ki, bütün dünya bunlara borcludur. Müstəqil ölkəsən, müstəqil ölkə kimi yaşa. Müstəqil ölkə kimi yaşaya bilmirsən, get başqa ölkənin tərkibinə gir. Endir o bayrağı dirəkdən, bük, qoy cibinə, get başqa ölkənin tərkibində yaşa”.\nÖncə Qara dənizdən Xəzər dənizinə, sonra Ağ dənizədək uzanan “Böyük Ermənistan” quracaqlarına inanan tayfaqırığı, tarixin gedişində əldə etdiyindən (haqq etmədiyindən!) havalara girmişdi... Budur, “Üç dəniz” xülyasından balaca göl qırağına – Göyçə qırağındakı 9 min kvdrat km əraziyə çəkilmə yolundadırlar... Ancaq heç bu yol da son yol deyil axı... Göyçənin gölü də, torpağı da, göy üzü də, Yer haqqı, Göy haqqı bizimdir – göycə bizimdir, Göyçə bizimdir!\nDÖVLƏTİMİZ ZAVAL GÖRMƏSİN!\nƏkbər Qoşalı",
        "views": "1174",
        "date": "27.09.2023 13:30",
        "link": "https://musavat.com/news/uc-deniz-den-balaca-gol-qiragina_1009293.html"
    },
    {
        "title": "Bir həftə əvvəl şəhid olan hərbçimizin əkiz qızları dünyaya gəldi",
        "category": "Sosial",
        "content": "Azərbaycan Ordusunun antiterror tədbirləri zamanı şəhid olan hərbçimiz Səbuhi Əliyevin əkiz qızları dünyaya gəlib.\nBu barədə sosial şəbəkələrdə məlumat yayılıb.\nBildirilir ki, şəhidimiz onlara Nərgiz və Nazlı adlarının qoyulmasını istəyirdi. Bununla şəhidimizin özündən sonra 4 övladı yadigar qalıb.\nQeyd edək ki, Səbuhi Əliyev 44 günlük Vətən müharibəsində göstərdiyi qəhrəmanlığa görə “Cəsur döyüşçü” medalı ilə təltif olunub və bir həftə öncə Azərbaycanın Qarabağ bölgəsində lokal xarakterli antiterror tədbirləri zamanı şəhidlik zirvəsinə ucalıb.",
        "views": "469",
        "date": "27.09.2023 13:29",
        "link": "https://musavat.com/news/bir-hefte-evvel-sehid-olan-herbcimizin-ekiz-qizlari-dunyaya-geldi_1009281.html"
    },
    {
        "title": "Separatçı rejimin ləğvi ilə bağlı YENİ DETALLAR - Xankəndidə bundan sonra...",
        "category": "Gündəm",
        "content": "Xuntadan azad edilən ərazilərdə komendatura yaradılır, birgə patrul təşkil edilir, qondarma strukturlar buraxılır - Şahramanyan isə möhlət istəyib\nQarabağda separatçıların təslim olmasından sonra qanunsuz silahlı dəstələrin təmizlənməsi davam edir: erməni silahlı dəstələri tərki-silah edilir, artıq onların Ermənistana getməsi üçün dəhlizlər ayrılıb, eyni zamanda Azərbaycan vətəndaşlığını qəbul etmək istəməyən mülki ermənilərin də təhlükəsiz çıxışına şərait yaradılır.\nBu prosesdə açıq qalan suallardan biri separatçı rejimin özünü “buraxdığını” nə vaxt elan edəcəyidir. Faktiki separatçı rejim artıq fəaliyyətsizdir, qondarma “rəhbərlərinin” səssizliyi də bunu deməyə əsas verir. Azərbaycanın bu məsələdə mövqeyi qətidir: saxta dövlət atributları - “prezident” “nazirlər”, “deputatlar” öz  vəsiqələrini zibil yeşiyinə atmalıdır. Başqa variant yoxdur!\nXunta rejimi indi ən yaxşı halda onu edə bilər ki, qondarma da olsa “parlamenti” toplaya, orada Xankəndidəki bütün “dövlət strukturlarının” buraxılmasını elan edərək idarəetmənin təhvil-təslim işlərinə başlasın. Keçmiş DQMV-nin İcraiyyə Komitəsinin və bütün qondarma dövlət strukturlarının binalarında Azərbaycan bayraqları dalğalanmalıdır. Erməni mənbələr yazır ki, silahların təhvil verilməsi, erməni hərbçilərin və getmək istəyən mülki ermənilərin Azərbaycan ərazisindən çıxışı prosesi başa çatandan sonra separatçılar açıq şəkildə özlərini “buraxacaqları”nı elan edəcəklər. Hər halda, separatçı rejimin özünü “buraxdıqdan” sonra mütləq müəyyən idarəetmə mexanizmi işə düşməlidir. Belə bir ehtimal da var ki, Qarabağın tam silahsızlaşdırılmasından sonra Xankəndidə prezidentin xüsusi nümayəndəliyi yaratmaq variantı var. Bu iş 2021-ci ilin dekabrında Qarabağ iqtisadi rayonuna daxil olan (Şuşa rayonu istisna olmaqla) ərazilərdə Prezidentin xüsusi nümayəndəsi Emin Hüseynova da həvalə edilə bilər. Amma daha ağlabatan variant budur ki, Xankəndi və ətraf rayonlarda Prezidentin xüsusi nümayəndələri olsun. Çünki bu vəzifənin yükü təkcə iqtisadi deyil, hərtərəfli fəaliyyət tələb edir.\nBilgili mənbənin dediyinə görə, ilkin dövrdə Azərbaycan bütün bu prosesə nəzarət etmək üçün Xankəndinə komendant təyin edə bilər. Hərbi (yarımhərbi) komendaturaya Rusiya sülhməramlılarının, eləcə də erməni icmasından da nümayəndələrin cəlb edilməsi mümkündür. Xankəndi ilə yanaşı, digər ərazilərdə də xüsusilə Xocalı və Əsgəran da eyni prinsiplərlə komendaturalar yaradıla bilər ki, bununla təhvil-təslim prosesinin maksimum qarşıdurma olmadan aparmaq mümkündür. Ehtiyatda olan polkovnik, hərbi ekspert Rövşən Məhərrəmov deyib ki, keçmiş yuxarı Qarabağda komendant xidməti təşkil olunacaq: “Xankəndi və digər rayonlarda komendant xidməti təşkil olunmalıdır. Əhalinin özündə də silah ola bilər. Təxribat baş tutmasın deyə komendant xidməti mütləq təşkil olunacaq. Komendant xidmətinin təşkil olunması üçün şəhər və rayonların müəyyən yerlərində postlar qurulacaq. Müəyyən ərazilərdə isə patrul xidməti olacaq. Bu xidmət ola bilsin sülhməramlı kontingentlə birgə təşkil edilsin. Azərbaycanın icra orqanları orada fəaliyyətə başlayandan sonra onların təhlükəsizliyini qorumaq da vacibdir. Separatçıları dəstəkləyən insanlar ola bilər. Onlar terror aktı törədə bilərlər”.\nErmənistanın “Hraparak” qəzeti məlumat yayıb ki, Yevlaxda keçirilən görüşdən sonra separatçıbaşı Samvel Şahramanyanın Qarabağdakı qondarma rejiminin üzvləri Azərbaycan nümayəndələri ilə fəal təmasdadırlar. Məlumata görə, görüş zamanı azərbaycanlılar bir daha özlərinin prioritet tələblərindən birinə təkid ediblər: Qarabağın “hakimiyyəti” “dövlət strukturlarının və qurumlarının” ləğvini elan etməli, Xankəndidəki bütün dövlət qurumlarının binalarında Azərbaycan bayrağı asılmalı, bundan sonra inteqrasiya başlamalıdır. Erməni nəşrinin yaydığı xəbərdə qeyd olunur ki, Şahramanyan Azərbaycanın mərkəzi hakimiyyətindən Xankəndinə girişi təxirə salmağı xahiş edib: “Bildirib ki, şəhərdə artıq təsvirolunmaz çaxnaşma hökm sürür. Qarabağı tərk etmək istəyənlərə humanitar dəhliz veriləcəyi ilə bağlı razılıq əldə olunub”.\nSülhəddin Əkbər \nTəhlükəsizlik məsələləri üzrə mütəxəssis Sülhəddin Əkbər “Yeni Müsavat”a qeyd etdi ki, Azərbaycan bütün ərazilərə kontrol edəcək. Amma idarəçiliyə gəlincə, S.Əkbər bildirdi ki, ermənilər hansı bölgələri tərk ediblərsə, ora Azərbaycan yurisdiksiyasına keçir, harada erməni əhalisi qalacaqsa, müvəqqəti qarışıq idarəçilik modeli tətbiq edilə bilər. S.Əkbərin fikrincə, hazırkı şəraitdə qarışıq idarəçilik modeli Azərbaycana sərf edir, bu halda “etnik təmizləmə” və “genosid” ittihamlarına son qoya bilirik. Həmsöhbətimiz vurğuladı ki, Xankəndidə hərbi-mülki qarışıq idarəçilik tətbiqi istisna deyil: “Əgər destruktiv qüvvələr yenidən fəaliyyətini davam etdirməyə çalışsalar- halbuki onların imkanları xeyli dərəcədə məhdudlaşıb - o  zaman Azərbaycan sərt idarəçilik modellərinə keçə bilər. Bu məsələlərdə etimad, səmimiyyət olmasa, məcbur qalacağıq ki, birbaşa idarəçilik təşkil edək. Ona görə də Rusiyaya və Qarabağdakı erməni nümayəndələrə xəbərdarlıq kimi bildirilməlidir. Eyni zamanda Azərbaycan kimsəyə arxayın olmadan bütün yaşayış məntəqələrini yoxlamalıdır. Bir tərəfdən ordu, digər yandan Daxili İşlər Nazirliyi və Dövlət Təhlükəsizlik Xidməti regionda işləməyə başlamalıdırlar. Hazırda Ordumuz, kəşfiyyat xidməti və təhlükəsizlik qüvvələri işləyirlər, eləcə də baş nazirin müavini Şahin Mustafayevin rəhbərlik etdiyi İşçi qrupu fəaliyyətə başlamaqdadır. Yəni biz mühasirə halqasını tam daraldıb içəridə \"təmizləmə\" işlərinə başlamalıyıq. Bunu da həm ərazidə, həm insanların məskunlaşdığı yerlərdə etmək lazımdır\".\nS.Əkbərin sözlərinə görə, həmin qüvvələr tam təmizlənməlidir, Azərbaycan son əməliyyat zonasının mühasirəsini gücləndirməlidir və beləliklə bu işi başa çatdırmaq lazımdır: “Mən burada təslim olmayanları, onların istifadə edə biləcəyi silah-sursat anbarlarını nəzərdə tuturam. Ondan sonra kəşfiyyatımız, mülki qurumlarımız fəaliyyətini davam etdirməlidirlər. Əgər preventiv tədbirlər aparsaq, o zaman həmin \"potensialı\" minimuma endirə bilərik. Bu, həm Ermənistan ordusuna, həm qondarma “müdafiə ordusu”nun qalıqlarına aiddir\". Rusiyanın antiterror tədbirlərinə təmkinli yanaşmasına gəldikdə, analitik burada bir neçə faktoru sadaladı: “Əvvəla, xatırlayırsınızsa, deyirdim ki, Azərbaycan üçün bu məsələdə fürsət pəncərəsi olacaq və 24-72 saatlıq əməliyyatla problemi həll edəcəyik. Bunun üçün bizə elə şərait lazım idi ki, Rusiya müqavimət göstərməsin, Qərb də mane olmasın. Baxın, həmin məqam yetişdi və 23 saat içərisində iş görüldü. Bura Rusiyanın Ukrayna cəbhəsinə görə düşdüyü vəziyyət, ölkə daxilindəki narahatlıq, xüsusən Çeçenistandakı vəziyyət, Türkiyənin və Azərbaycanın güclənməsi, eləcə də bu qardaş tandeminə müqavimət göstərəcəyi halda Rusiyaya daha ağır zərbənin dəyəcəyi ehtimalını Moskvanın nəzərə alması, nəhayət, Rusiya-Ermənistan münasibətləri daxildir. Bütün bu amillər üst-üstə düşdü və biz antiterror tədbirləri başladıq. Həmçinin bura Orta dəhlizin açılması, İranın regiona daxil edilməsinin qarşısının alınması, Çin, Britaniya və İsrailin Azərbaycana dəstəyini əlavə edə bilərik. Yəni Rusiyanın neytral qalmasında geosiyasi, geoekonomik və geostrateji səbəblər var”.\nEmil SALAMOĞLU\n“Yeni Müsavat”\n ",
        "views": "5834",
        "date": "27.09.2023 13:24",
        "link": "https://musavat.com/news/separatci-rejimin-legvi-ile-bagli-yeni-detallar-xankendide-bundan-sonra_1009297.html"
    },
    {
        "title": "Gürcüstanda 234 məscid müsəlmanlara geri qaytarılıb",
        "category": "Dünya",
        "content": "\"Gürcüstanda sovet dövründə müsəlmanların əllərindən alınan 234 məscid geri qaytarılıb\".\n\"Report\"un Gürcüstan bürosu xəbər verir ki, bu sözləri Gürcüstanın Dini məsələr üzrə Dövlət Agentliyinin sədri Zaza Vaşakmadze “Dinlərarası dialoqda dövlətin rolu” mövzusunda bu gün keçirilən beynəlxalq konfransının açılış mərasimində səsləndirib.\nZ. Vaşakmadze bildirib ki, Gürcüstan əhalisinin böyük əksəriyyətinin pravoslav xristian olmasına baxmayaraq, burada böyük müsəlman icması var. Ölkədə olan məscidlərdə sünni və şiələr birlikdə ibadət edirlər. Çeçenlər və azərbaycanlıların birgə ibadət etməsi hər kəsə bir nümunədir.\n\"İnteqrasiya üçün ən vacib məsələ dövlət dilinin öyrənilməsidir. Bu istiqamətdə də mühüm işlər görülür. Tolerantlığın daha da gücləndirilməsi üçün Gürcüstan hökuməti addımlar atır. Bu konfransın baş tutması üçün bütün dini icmalara təşəkkür edirəm\", - deyə Zaza Vaşakmadze bildirib.\nQeyd edək ki, tədbirdə Azərbaycanın Dini Qurumlarla iş üzrə Dövlət Komitəsinin sədri Mübariz Qurbanlı da iştirak edir.",
        "views": "384",
        "date": "27.09.2023 13:19",
        "link": "https://musavat.com/news/gurcustanda-234-mescid-muselmanlara-geri-qaytarilib_1009279.html"
    },
    {
        "title": "Arvadını döydüyü iddia olunan müstəntiq barədə qərar verildi - FOTO",
        "category": "Son xəbər",
        "content": "Məlum olduğu kimi, bir neçə ay əvvvəl Hərbi Prokurorluğunun İstintaq İdarəsinin mühüm işlər üzrə baş müstəntiqi, ədliyyə polkovnik-leytenantı Ceyhun Hüseynovun həyat yoldaşı Nərgiz Hüseynova media vasitəsilə müraciət yayaraq əri tərəfindən şiddət gördüyünü və xidməti silahla hədələndiyini iddia etmişdi.\nMusavat.com qafqazinfo-ya istinadən xəbər verir ki, N.Hüseynovanın şikayəti prokurorluq tərəfindən nəzarətə götürülüb, araşdırma aparılıb. Araşdırmanın yekununda polkovnik-leytenant C.Hüseynovun əməlində yalnız inzibati xəta tərkibi müəyyən edilib, sonradan vəzifəsindən azad edilib.\nƏldə etdiyimiz məlumata görə, Ceyhun Hüseynov İnzibati Xətalar Məcəlləsinin 157-ci ( döymə) maddəsi ilə məhkəmə qarşısına çıxarılıb.\nBakı Hərbi Məhkəməsində keçirilən iclasda eks-baş müstəntiq çıxış edərək iddianı qəbul etmədiyini, protokolda yazılanların uydurma olduğunu deyib. Onun həyat yoldaşı isə məhkəmədə iştirak etməyib.\nHakim elan edib ki, Nərgiz Hüseynova məhkəməyə ərinə qarşı yalan məlumat verdiyini etiraf edən ərizə göndərib.\nBu əsasla Ceyhun Hüseynov inzibati məsuliyyətdən azad olunub, barəsindəki inzibati xəta haqqında icraata xitam verilib.\nN.Hüseynovanın vəkili Elməddin Məhərrəmov isə qərardan narazı qalıb. Vəkilin sözlərinə görə, müvəkkili tərəfindən yalan ifadə verməsi ilə bağlı məhkəməyə ərizə göndərilməyib: \"Hazırda sübutların saxtalaşdırılması ilə bağlı prokurorluğa müraciət hazırlayırıq\"",
        "views": "1169",
        "date": "27.09.2023 13:09",
        "link": "https://musavat.com/news/arvadini-doyduyu-iddia-olunan-mustentiq-barede-qerar-verildi-foto_1009275.html"
    },
    {
        "title": "Ermənilər Qarabağda qalmaq istəmirlər",
        "category": "Ölkə",
        "content": "Ekspert: “Sərhəd-buraxılış məntəqəsində bu gedənlərin hamısına niyə getdiyi soruşulmalı və videoqeydiyyat aparılmalıdır”\nQarabağda bir sutkalıq lokal antiterror tədbirlərindən sonra Azərbaycan vətəndaşı olaraq qalıb yaşamaq istəməyən ermənilərin Ermənistana köçü dünən də davam edib. Dünənə olan məlumata görə, Qarabağı könüllü tərk edən ermənilərin sayı 15 mini keçib. Bunlar əsasən işğal zamanı qanunsuz məskunlaşdırılan ermənilərdir. Ermənilər AzTV-yə və digər televiziyalara müsahibələrində Azərbaycandan könüllü olaraq köçdüklərini deyirlər.\nBəzi siyasi təhlilçilər hesab edir ki, ermənilər yaratdıqları köç mənzərəsi  ilə dünya birliyini, beynəlxalq təşkilatları, böyük dövlətləri Azərbaycanın üstünə qaldırmaq, Azərbaycana qarşı gələcək “etnik təmizləmə” ittihamlarına zəmin hazırlamaq məqsədi güdürlər.\nBaşqa məlumatlara görə, ermənilərin hamısı ərazini tərk edib Ermənistana köçmək istəyir. Onlara Azərbaycan vətəndaşlığını qəbul edənlərə hər cür şəraitin yaradılacağı və köçmələrinə ehtiyac olmadığı bildirilsə də, ermənilər fikirlərindən daşınmırlar. Odur ki, erməni əhalinin təkid edəcəyi, fikrindən daşınmayacağı halında ermənisiz Qarabağ görə bilərik. Amma yenə də aydınlaşmalı sual qalır: tamamilə ermənisiz Qarabağ Azərbaycan üçün hansısa problemlərə yol aça bilərmi?\nMəhəmməd Əsədullazadə\nPolitoloq Məhəmməd Əsədullazadə “Yeni Müsavat”a bildirdi ki, ermənilər Azərbaycan pasportundan imtina edirlərsə və Ermənistana, yaxud başqa ölkəyə köçmək istəyirlərsə, özlərinin seçimidir, gedirlər getsinlər. Azərbaycan onların bu seçim hüququnu poza bilməz, zorla heç kimi saxlamaq olmaz. Zorla saxlamaq istəsək, ermənilərin hüququnu pozmuş olarıq: “Azərbaycan dövləti onun vətəndaşlığını qəbul edən, qanunları ilə yaşamağa razı olan erməni sakinlərə ölkənin digər vətəndaşlarına verilən hüquqları verir. Bunu ən yüksək səviyyədə bəyan edib. Qarabağdakı erməni sakinlərin nümayəndələri ilə görüşlərin keçirilməsi də Azərbaycanın bu mövqeyinin təsdiqidir. Azərbaycan erməni sakinlərin yaşayışının yaxşılaşması üçün son bir həftədə humanitar yardımlar, ərzaq, yanacaq və digər zəruri məhsulları onlara çatdırıb və prosesi davam etdirir. Yəni Azərbaycan dövləti erməni sakinlərin Azərbaycan qanunlarını, Azərbaycan pasportunu qəbul edib qalıb yaşamaları üçün gərəkən addımları atır və atmaqda davam edir. Azərbaycan çoxmillətli ölkədir və Azərbaycanın Qarabağdan kənar bölgələrində 30 ildən artıqdır erməni mənşəli vətəndaşlarımız digər vətəndaşlarımız kimi təhlükəsiz yaşayırlar, onlara qarşı heç bir ayrı-seçkilik edilməyib indiyə qədər. Qarabağda qalacaq erməni vətəndaşlarımıza da eyni münasibət olacaq. Odur ki, heç bir dövlət və ya beynəlxalq təşkilat bizi erməniləri son nəfərinədək köçürməkdə ittiham edə bilməz. Digər tərəfdən isə dediyimiz kimi, Ermənistana köçən ermənilərin özləri televiziyalara açıq şəkildə bəyan edirlər ki, onlara heç kim \"köçün\" demir, onları zorla köçürən yoxdur, özləri öz istəkləri ilə köçürlər. Bu da onların seçimidir. Qeyd etdiyimiz kimi, heç kimi məcbur etmək olmaz ki, mütləq Qarabağda qalmalısan\".\n Nazim Cəfərsoy\nSiyasi ekspert Nazim Cəfərsoy bildirib ki, Azərbaycan dövləti Qarabağdan köç edən bütün ermənilərə “Bizə Azərbaycan tərəfindən heç bir təzyiq  yoxdur,  özümüz gedirik” şəklində bir sənəd imzalatmalıdır: “Ayrıca sərhəd-buraxılış məntəqəsində bu gedənlərin hamısına niyə getdiyi soruşulmalı və videoqeydiyyat aparılmalıdır. Bu çox vacibdir. Çünki bu gedənlər sabah bizi \"etnik təmizləmə\" iddiası ilə məhkəməyə verəcəklər, təbliğ  kampaniyasında aktiv rol alacaqlar və s. Dövlət olaraq yeni problemlərlə üzləşməmək üçün bunları mütləq etməliyik. Bu videolar və sənədlər məhkəmə prosesi və kampaniyaları təsirsiz hala gətirmək üçün şərtdir. Qarabağda ermənilərdən müsahibə alan jurnalistlər mümkün qədər mülki əhaliyə oradan niyə çıxdığı məsələsini ətraflı soruşsunlar. Bu cür nümunə var, amma azdır. Çalışıb hamıdan soruşmaq lazımdır. Videoları saxlamaq lazımdır, əmin olun ki, hamısı lazım olacaq\".\nSiyasi ekspertlər hesab edir ki, AzTV-nin köçən ermənilərlə bağlı reportajı kimi reportajların sayını çoxaltmaq və dünyaya yaymaq lazımdır. Ermənilər keçmişdə azərbaycanlılarla mehriban yaşadıqlarını, sonra “nə oldusa” belə vəziyyətin alındığını, amma Qarabağdan öz xoşları ilə, hər hansı zorakılıq olmadan köçdüklərini kameraya söyləyirlər. Bu kimi materialları davamlı etmək, arxivləşdirmək, günün birində Azərbaycana qarşı beynəlxalq səviyyədə iddialar qaldırılanda ortaya qoymaq lazımdır. Amma elə isti-isti də faktları, reportajları beynəlxalq auditoriyaya yaymaqda fayda var. Bir azdan “genosid”, “etnik təmizləmə” nağılı başlaya bilər. Azərbaycan dövləti bu nağılları da alt-üst etmək üçün lazımi hazırlıqlarını aparmalıdır. Hətta Azərbaycanın ayrı-ayrı sorğu təşkilatları, beyin mərkəzləri, QHT-lər də Laçın qapımızdan keçən erməni əhali arasında sorğular keçirə bilər.\nEtibar SEYİDAĞA,\n“Yeni Müsavat”",
        "views": "1258",
        "date": "27.09.2023 13:05",
        "link": "https://musavat.com/news/ermeniler-qarabagda-qalmaq-istemirler_1009295.html"
    },
    {
        "title": "Prezidentlə xanımı Zəfər parkında - FOTOLAR, YENİLƏNİB\nVİDEO",
        "category": "Ölkə",
        "content": "Sentyabrın 27-də - Anım Günündə Azərbaycan Respublikasının Prezidenti İlham Əliyev və birinci xanım Mehriban Əliyeva Bakıda inşası davam etdirilən Zəfər parkında olublar.\nMusavatcom xəbər verir ki, dövlət başçısı və birinci xanım parkın girişində xatirə daşının önünə gül dəstələri qoyublar.\nQeyd edək ki, Prezident İlham Əliyevin 2020-ci il dekabrın 3-də imzaladığı Sərəncamda Azərbaycan xalqının Vətən müharibəsində göstərdiyi misilsiz qəhrəmanlığın və qazandığı möhtəşəm tarixi Zəfərin yaddaşlarda yaşadılması və ictimaiyyətə nümayiş etdirilməsi, şəhidlərimizin əziz xatirəsinin əbədiləşdirilməsi məqsədilə Bakıda Vətən Müharibəsi Memorial Kompleksinin və Zəfər Muzeyinin yaradılması tapşırılmışdı. Ötən müddətdə Vətən Müharibəsi Memorial Kompleksinin və Zəfər Muzeyinin layihəsi hazırlanıb. Layihəyə əsasən, torpaqlarımızın azad olunması uğrunda tarixi Qələbəyə gedən yolu, Vətən müharibəsində qəhrəmancasına döyüşmüş əsgər və zabitlərimizin, bütün şəhidlərimizin xatirəsini yaşatmaq məqsədilə kompleksin ərazisində muzeyin yaradılması nəzərdə tutulur. Muzey kompleksində Vətən müharibəsi şəhidlərinin hər birinin adı həkk olunacaq, burada toplanacaq eksponatlar ərazilərimizin işğaldan azad olunması uğrunda mübarizə aparan əsgər və zabitlərimizin igidliyini, xalqımızın əzmini bir daha nümayiş etdirəcək. Kompleks park ilə əhatə olunacaq.\n8 Noyabr prospektində inşa olunan Zəfər parkı doqquz hektardan çox ərazini əhatə edəcək. Əraziyə girişdə 44 tağ elementindən istifadə edilib. Tağlar Qələbəyə aparan rəmzi yolun başlanğıcını tərənnüm edəcək. Giriş portalındakı tağın hündürlüyü 44, eni isə 22 metr olacaq. Tağın üzərində Vətən müharibəsi qəhrəmanlarının adları həkk ediləcək. Tağın üst hissəsindəki ağac elementi böyüyən Azərbaycan, pöhrələnmə, firavanlıq, yeni həyata və Qələbəyə aparan simvolik yol təsəvvürü yaradacaq.\nZəfər Muzeyinin əsas girişində yaradılacaq “Dəmir yumruq” simvolunun üzərində Qələbənin tarixi qeyd ediləcək. “Dəmir yumruq” Zəfərin əsasında dayanan Lider, Xalq, Dövlət və Ordu birliyinin rəmzi olacaq. Muzeyin divarında Birinci və İkinci Qarabağ müharibələrində şəhid olmuş əsgər və zabitlərimizin adları həkk ediləcək.\nParka doğru keçid hissədə 8 Noyabr – Zəfər Gününü əks etdirən memorial abidə ucaldılacaq. Abidə iki güclü əlaməti - Zəfər Gününü və sonsuzluğun rəmzi kimi sarsılmaz birliyi təcəssüm etdirəcək. Memorial abidənin ətrafında Qarabağ xalçalarındakı naxış və bəzək elementlərini əks etdirən yaşıllıq salınacaq.\nZəfər parkında, həmçinin tematik bağça, kaskad tipli şəlalə, Qarabağ yaddaş bağçası, parka ümumi baxış nöqtəsi yaradılacaq. Parkın sonunda Azadlıq Bayrağı Meydanının inşası nəzərdə tutulur. Yaddaş bağçası parkın son hissəsində yaradılacaq. Bu hissəyə enən cığır hündür haşiyəli çiçək və yaşıllıqlarla əhatə olunacaq. Yaddaş bağçasının ətrafında istirahət guşələri və oturacaqlar qoyulacaq. Su hövzəsinin mərkəzində isə Azərbaycan Bayrağı dalğalanacaq. Azadlıq Bayrağı Meydanına gedən yol Vətən müharibəsinin rəmzi kimi 44 bürünc döşəmədən ibarət olacaq.\n***\nSentyabrın 27-də - Anım Günündə Azərbaycan Prezidenti İlham Əliyev və birinci xanım Mehriban Əliyeva Bakıda inşası davam etdirilən Zəfər parkında olublar.\nMusavat.com xəbər verir ki, dövlət başçısı və birinci xanım parkın girişində xatirə daşının üzərinə gül dəstələri qoydular.",
        "views": "2749",
        "date": "27.09.2023 13:04",
        "link": "https://musavat.com/news/prezidentle-xanimi-zefer-parkinda-fotolar-yenilenib_1009230.html"
    },
    {
        "title": "Hillari Klinton NATO-nun genişlənməsinə görə Putini günahlandırdı",
        "category": "Dünya",
        "content": "ABŞ-ın keçmiş dövlət katibi Hillari Klinton Rusiya prezidenti Vladimir Putinə adı ilə müraciət edərək bildirib ki, Şimali Atlantika Alyansının genişlənməsi Rusiya siyasəti ilə şərtlənir.\nMusavat.com xəbər verir ki, bu barədə \"Röyter\" agentliyi məlumat yayıb.\n“Təəssüf ki, Vladimir. Bu, sənin öz günahındır”, - deyə Klinton bildirib.\nOnun sözlərinə görə, heç kim “insanları NATO-ya üzv olmağa məcbur etmir”.\nQeyd edək ki, 2023-cü il aprelin əvvəlində Finlandiya Qərb hərbi blokunun 31-ci üzvü olub. Helsinki NATO-ya üzv olmaq istəyini fevralda Rusiyanın Ukraynada xüsusi hərbi əməliyyatına başlamasından sonra açıqlayıb. Finlərlə birlikdə İsveç alyansa qoşulmaq üçün ərizə verib, lakin Türkiyə və Macarıstan bu sənədi ratifikasiya etmir.\nMusavat.com",
        "views": "417",
        "date": "27.09.2023 13:03",
        "link": "https://musavat.com/news/hillari-klinton-nato-nun-genislenmesine-gore-putini-gunahlandirdi_1009292.html"
    },
    {
        "title": "Azərbaycan sərhədçiləri halı pisləşən erməniəsilli ailənin övladına yardım göstəriblər - FOTO",
        "category": "Son xəbər",
        "content": "Dövlət Sərhəd Xidmətinin (DSX) əməkdaşları halı pisləşən erməniəsilli ailənin övladına yardım göstəriblər.\n\nMusavat.com xəbər verir ki, bu barədə report-un Laçına ezam olunmuş müxbiri bildirib.\n\nBelə ki, Azərbaycan sərhədçiləri qəflətən halı pisləşən uşağa ilkin tibbi yardım göstərib, ona su və şirniyyat veriblər.\n\nErməniəsilli ailə üç gündür yolda olduqlarını söyləyib: \"Sağ olsunlar ki, azərbaycanlılar bizə yardım etdilər, su verdilər. Araik Arutyunyan kimilər və onun ətrafı güllələnməlidir. Lənətə gəlsin bu rejimi. Bizi məcbur evimizdən çıxardılar. Niyə də geri qayıtmaq olmasın, əlbəttə, istəyərdik. Biz sizdən eşidirik ki, geri qayıtmaq olar. Azərbaycan tərəfinin heç bir təzyiqini görmədik. Azərbaycanlılar qardaşdır. Türklər mərddirlər\".",
        "views": "911",
        "date": "27.09.2023 13:00",
        "link": "https://musavat.com/news/azerbaycan-serhedcileri-hali-pislesen-ermeniesilli-ailenin-ovladina-yardim-gosteribler-foto_1009294.html"
    },
    {
        "title": "Fransa xarici işlər nazirindən absurd iddialar  ",
        "category": "Dünya",
        "content": "Ermənistanın yanında bizim ölkə kimi nə bir ölkə, nə də bir dövlət durmur və siz bunu çox yaxşı bilirsiniz.\n\nMusavat.com-un məlumatına görə, bunu Fransanın xarici işlər naziri Ketrin Kolonna parlamentdə sual-cavab iclasında deyib.\nOnun sözlərinə görə, BMT Təhlükəsizlik Şurasının diplomatik səviyyədə bütün iclasları istisnasız olaraq Fransanın təşəbbüsü ilə keçirilib. “Həmçinin, artıq dediyim kimi, Fransanın təşəbbüsü ilə Ermənistanda müşahidə missiyası yerləşdirilib. Bütün bunlar humanitar səviyyədə doğrudur. İlin əvvəlindən nazirliyimiz Ermənistanın və Qarabağın erməni əhalisinə 5 milyon avrodan çox vəsait ayırıb. Mən son günlərdə baş verənləri nəzərə alaraq, bu yardımı daha 7 milyon avro həcmində artırmaq qərarına gəldim”,-nazir deyib.\nXarici işlər naziri onu da qeyd edib ki, Fransa Ermənistanla müdafiə sahəsində də əlaqələri gücləndirib. “Hərbi attaşe Fransanın İrəvandakı səfirliyində olacaq. Və sonra, tezliklə sərhəddən çox da uzaq olmayan Sünik (Zəngəzur-M.) bölgəsində konsulluq açacağıq. Ona görə də hesab edirəm ki, bu, Fransanın Ermənistanı güclü dəstəklədiyinin əyani sübutudur”-o bildirib. Fransız nazir ermənipərəst mövqeyinin davamında bunları iddia edib: “Rusiyanın Ermənistanı tərk etməsi və Azərbaycanın hərbi əməliyyatlarında şərik olması beynəlxalq diplomatik addımları daha da zəruri edir. Fransanın yanında, ümid edirəm ki, biz Avropanı görəcəyik, o, bu reallığı nəzərə almalı, Ermənistanın ərazi bütövlüyünə hörmət etmək və Qarabağ ermənilərinin yaşamaq hüququnu qorumaq üçün bizimlə birgə çalışmalıdır. Bizim etdiyimiz budur”.\n\nMusavat.com",
        "views": "1003",
        "date": "27.09.2023 12:57",
        "link": "https://musavat.com/news/fransa-xarici-isler-nazirinden-absurd-iddialar_1009274.html"
    },
    {
        "title": "Makronun yeni fitnəsi - Azərbaycanı Rusiya siyasətinin  “şəriki” elan etdi ",
        "category": "Siyasət",
        "content": "İki dəfə BMT TŞ-də Bakıya qarşı sənədin qəbuluna nail ola bilməyən Fransa prezidenti indi daha məkrli yola baş vurur\nFransa Ermənistanla birlikdə 21 sentyabrda Azərbaycanın keçirdiyi lokal antiterror tədbirləri ilə bağlı BMT Təhlükəsizlik Şurasının (TŞ) təcili iclasını çağırsa da, heç nə əldə bilmədi. Təxminən bir ay öncə, avqustun ortalarında da Laçın yolu ilə bağlı BMT TŞ-yə müraciəti “daşa dəydi”,  əleyhimizə sənəd qəbul olunmadı. Fransanın hər iki həmlədə uğursuzluğa düçar olması onun nüfuzuna və BMT TŞ-nin daimi üzvü kimi ağırlığına, əlbəttə ki, mənfi təsir göstərib. \nQeyd edək ki, Makron TF-1-ə müsahibəsində Qarabağda qəbulolunmaz cinayətlərin və müharibə əməliyyatlarının baş verdiyini iddia edib. Faktları təhrif edərək riyakarcasına azlıqların, xüsusilə də orada yaşayan xristianların, bu torpaqda yaşayan erməni mənşəli əhalinin hüquqlarının tamamilə pozulduğunu bildirib. Fransa prezidenti müsahibəsində Azərbaycanın siyasətini faktiki Rusiya ilə eyniləşdirib, “şərik” adlandırıb. “İndi Azərbaycanın şəriki olan Rusiya var, onun (Azərbaycan-red.) hərəkətlərini hər zaman dəstəkləyən Türkiyə var”, - deyən Makron ölkəsinin erməni xalqının və beynəlxalq hüququn tərəfində olduğunu vurğulayıb.\nİndiyədək Fransanın bəzi liderləri də müəyyən qədər ermənipərəst mövqe sərgiləyiblər. Amma onlardan heç biri qırmızı cizgiləri keçməyib. Makron isə heç bir qırmızı xətt tanımır. Azərbaycan XİN Makronun açıqlamasına etiraz edib: “Fransanın bölgədə sülhə xidmət etməyən və qarışıqlıq yaratmaq istiqamətində səylərinin heç bir nəticə verməyəcəyini bir daha bəyan edirik”.\nMakronun bu dəfə Azərbaycanla Rusiyanı “şərik” etməsi onu göstərir ki, Fransa indi yeni həmlə haqda fikirləşir. Rusiyaya hazırda dünyada təcrid edilmiş vəziyyətdədir və sanksiyalar altındadır. Belə görünür ki, Paris indi “Azərbaycanla Rusiya birgə siyasət aparır” deyərək növbəti həyasızlığa hazırlaşır.\nMakronun Azərbaycanla Rusiyanı “şərik” etməkdə məqsədi nədir? Avropa Birliyinə sədrlik edən Parisin növbəti anti-Azərbaycan və anti-Türkiyə addımları nə ola bilər?\nAkif Nağı\nAzad Vətən Partiyasının sədri Akif Nağı “Yeni Müsavat”a bildirdi ki, Fransa Avropanın hərbi, Almaniya isə iqtisadi gücü hesab edilir: “Almaniya mövqeyini qoruyub saxlaya bilib. Amma Fransa Makronun vaxtında bütün mövqelərini itirdi. Son illərdə diplomatik fiqura çevrilmək həvəsinə düşdü, amma bu da tam iflasa uğradı. Hərbi və diplomatik təsir imkanları ilə Afrikanın bəzi ölkələrini nəzarətdə saxlayırdı. Oralardan da arxalarına baxa-baxa qaçdılar. Makron Avropada, hətta Fransanın özündə nüfuzdan düşüb. Son ümid yeri kimi Qafqazda nə isə etməyə çalışırdı. Burada da bütün parametrlərdə tam uğursuzluğa düçar oldu. Almaniyanı da cəlb edib, dördtərəfli vasitəçilik formatını ortaya gətirdi. Bir neçə gündən sonra bu formatda növbəti görüş gözlənilir. Bu formatın artıq heç bir önəmi yoxdur. Azərbaycan bir gün ərzində işini gördü. Türkiyə rəhbəri Ərdoğan da yeni format təklif etdi. Böyük ehtimalla proses bu formatda davam etdiriləcək. ABŞ Dövlət Departamenti bölgədə təhlükəsizliyin təmin olunması üçün yeni missiya formalaşdırmaq fikrində olduğunu bildirib. Makron ABŞ-ın bu yeni layihəsində yer almağa çalışır. Digər tərəfdən, ermənilərə kömək edə bilmədiyinə görə narahatlıq keçirir, Azərbaycanı \"cəzalandırmaq\" üçün yollar axtarır. Bu məqsədlə Azərbaycanı Vaşinqtonun hədəfinə çevirmək istəyir. Bunun üçün isə ən yaxşı yol Azərbaycanı Rusiyaya “yapışdırmaqdır”. Buna da cəhd göstərir. Makron hələ də başa düşmür ki, Bakı ondan fərqli olaraq hər şeyi düşünüb-daşınıb, sonra addım atır. İstənilən ölkənin, o cümlədən ABŞ-ın istənilən təzyiq və təhdidlərinin neytrallaşdırılması üçün qabaqlayıcı tədbirlər görülüb. Makron reallıq hissini tamamilə itirib, ətrafda baş verən hadisələrə adekvat qiymət verə bilmir. Onun iki yolu qalıb. Ya boş-boş danışıqlara son verib, Azərbaycanla Türkiyənin yanında yer alıb, azacıq da olsa reputasiyasını xilas etməli, ya da dəsmal götürüb, burnu əzilib zəlil olan ermənilərin ağlaşmasına qoşulmalıdır\".\nƏli Orucov\nAMİP liderinin köməkçisi, politoloq Əli Orucov Makronu bir sıra reallıqların özündən çıxardığını söylədi: “Fransanın Cənubi Qafqaza müdaxiləsi, xüsusən də Ermənistan üzərindən nüfuz etməyi səmərəsiz və uğursuzdur. İndiki kövrək məqamda, Makron hökumətinin separatizmi dəstəkləməsi regiondakı vəziyyəti daha da qızışdırır. Fransanın iki dəfə Qarabağla bağlı çağırdığı BMT TŞ iclasında fiaskoya uğraması, şübhəsiz ki, onun beynəlxalq nüfuzuna da təsirsiz ötüşməyəcək. Makronun TF-1 kanalına verdiyi müsahibəsində Azərbaycanı Rusiyaya şərik qoşması və yaxud guya xristian kəsimin hüquqlarının pozulması barədə dedikləri həyasızlıq və qərəz olmaqla yanaşı, həm də düşünülmüş hiyləgər gedişdir. Fransa prezidenti məqsədlərinə çatmaq üçün dünyanın xristian cəmiyyətlərinin diqqətini Azərbaycana yönəltmək istəyir. İnsanların dini heysiyyəti və inancları ilə siyasi alverə cəhd edir. Bu həm də dinlərarası ədavətin qızışdırılmasıdır. Sanki Makron XI əsrdə Papa II Urbanın prototipi kimi xristian dünyasını Azərbaycana qarşı səlib yürüşünə səsləyir. Halbuki Azərbaycandakı dini tolerantliq həmişə nümunə kimi göstərilib və ölkədəki bütün dinlərə bərabər şəraitin yaradılması təqdir olunub. Reallıqda isə məscidlər, dini ibadət yerləri və müqəddəs məkanlar ermənilər tərəfindən dağıdılıb, təhqir edilib. Rəsmi Paris hələ də anlamaq istəmir ki, Cənubi Qafqazın ənənəvi nüfuz sahibləri başqa bir oyunçunun burda peyda olmasına imkan verməzlər. Fransanın da elə fövqəl gücü yoxdur ki, Rusiya və Türkiyə kimi regional gücləri ermənilərin vasitəsi ilə regiondan sıxışdırıb çıxarsın. Digər tərəfdən, Azərbaycanın istər Türkiyə ilə Şuşa Bəyannaməsi imzalamaqla çoxşaxəli müttəfiqlik sazişi, istərsə də Rusiya ilə müttəfiqlik qarşılıqlı fəaliyyət haqqında bəyannaməsi var. Hər iki sənəd Azərbaycanın Türkiyə və Rusiya ilə geniş əməkdaşlıq etməsinə imkan verir. Azərbaycan da bu imkanlardan və yaranmış reallıqlardan milli maraqlarının təmini üçün məharətlə istifadə edir. Makron bu müqavilələri unudaraq Azərbaycanı Rusiyanın şəriki adlandırması dünya ictimaiyyətinin hədəfinə çevirmək niyyəti güdür. Lakin “Politico” nəşri haqlı olaraq qeyd edir ki, \"10 milyon əhalisi olan Azərbaycanla Vaşinqtondan Brüsselə, Moskvadan Pekinə kimi heç kim Azərbaycanla mübahisə yox, dost olmaq istəyir\". Məhz Makronu da özündən çıxaran bu reallıqlardır. Fransanın mövqeyi və yanaşması sülhə xidmət etmir. Rəsmi Paris nə qədər regiondan uzaq dursa, bir o qədər regiona tez sülh və sabitlik gələr. Məncə, Fransanı heç Ermənistan və ermənilər də o qədər maraqlandırmır. Əgər doğrudan da Makron ermənilərin hüquqlarının və təhlükəsizliyinin qorunmasını istəyirsə, onların yanında olduğunu bəyan edirsə, yaxud beynəlxalq hüququn normal işləməsini istəyirsə, o zaman ədalətli mövqe tutmalıdır. Regiona barış gətirəcək addımlar atmalıdır. Bölgənin açar dövləti olan Azərbaycanla konfrontasiyaya getməkdən çəkinməli, dostluq münasibətləri yaratmalıdır. İndiki yürüdülən siyasət isə əksinə, ermənilərin daha çox məhrumiyyətlərə məruz qalmasına, onların qonşuları və ənənəvi müttəfiqləri ilə münasibətlərinin daha da gərginləşməsinə səbəb olur. Bu baxımdan da hesab edirəm ki, Fransa və onun prezidenti ermənilərə pislik edir\".\nCavanşir ABBASLI\n“Yeni Müsavat”",
        "views": "2637",
        "date": "27.09.2023 12:50",
        "link": "https://musavat.com/news/makronun-yeni-fitnesi-azerbaycani-rusiya-siyasetinin-seriki-elan-etdi_1009252.html"
    },
    {
        "title": "Macarıstan İsveçi NATO-ya buraxmaya bilər – Orban Aİ-yə dirəşir",
        "category": "Dünya",
        "content": "Macarıstan parlamenti İsveçin NATO-ya yekun qəbulu ilə bağlı protokolun ratifikasiyasını qeyri-müəyyən müddətə təxirə salmağı düşünür.\nMusavat.com xarici mediaya istinadla xəbər verir ki, Macarıstanın baş naziri Viktor Orban qanunvericilər qarşısında çıxışında onları İsveçin NATO-ya üzvlüyü ilə bağlı məsələni, əvvəllər söz verdiyi kimi, oktyabrda deyil, bir müddət sonra həll etməyə çağırıb.\nMəlum olub ki, Avropa Komissiyası bir gün əvvəl ölkə hökumətinə məhkəmə sistemində islahatların niyə Brüsseldə istədikləri kimi sürətlə getmədiyini izah etməyi xahiş edən məktub göndərib.\nOrban payız sessiyasının ilk günündə hökumətyönlü “Fides” partiyasının çoxluq təşkil etdiyi parlament qarşısında çıxış edərkən deyib ki, yayda vəd etdiyi kimi, parlament İsveçin NATO-ya daxil olması ilə bağlı protokolu ratifikasiya etməlidir. Orban dəqiq tarix açıqlamayıb, lakin istinad nöqtəsi olaraq oktyabrın əvvəlində eyni protokolun Türkiyə parlamenti tərəfindən ratifikasiya edilməsini gözləməyi tövsiyə edib.\nTürkiyə və Macarıstan İsveçin alyansa daxil olmasını hələ təsdiq etməyən son iki NATO ölkəsidir.\nBununla belə, Orbanın çıxışından göründüyü kimi, Macarıstanın qərarı Türkiyə qanunvericilərinin qərarından asılı olmayacaq. O, payız sessiyasının tapşırıqları siyahısında protokolun ratifikasiya olunmasını qeyd etməyib. “Bizi İsveçin NATO-ya üzvlüyünü ratifikasiya etməyə sövq edəcək təcili nəyinsə olub-olmadığını görməliyik. Mən belə hallar görmürəm\", - Orban deyib.\nO, çıxışında qeyd edib ki, hazırda heç bir şey İsveçin təhlükəsizliyini təhdid etmir. “Ona görə də Budapeşti ratifikasiyaya tələsdirməyin mənası yoxdur”, - baş nazir deyib.\nMusavat.com",
        "views": "503",
        "date": "27.09.2023 12:47",
        "link": "https://musavat.com/news/macaristan-isveci-nato-ya-buraxmaya-biler-orban-ai-ye-diresir_1009268.html"
    },
    {
        "title": "3 ton qadın saçının tapıldığı ölüm düşərgəsi – bu mənzərə generalın saçlarını bir sutkaya ağardıb",
        "category": "Yaxın tarix",
        "content": "Bütün müharibələrdə əsirlərin taleyi, onların dəyişdirilməsi, yaxud da azad edilməsi tərəflər üçün vacib məsələlərdən biri sayılıb.\nElə sovet-alman müharibəsi zamanı da Almaniyanın yaratdığı ölüm düşərgələrindəki milyonlarla əsirlərin taleyi Moskvanı ciddi narahat edib, Dövlət Müdafiə Komitəsində keçirilən müşavirələrdə bu məsələ müzakirə mövzusuna çevrilib. Xüsusilə, 1943-cü ildən sonra əsirlərin azad edilməsi ilə bağlı müzakirələr daha tez-tez gündəmə gəlib.\n1944-cü ilin dekabr ayında keçirilən müşavirədə isə İosif Stalin baş qərargah qarşısında Osvensim düşərgəsinin ələ keçirilməsi tapşırığını qoyub. Bu tapşırıqdan sonra baş qərargah hərbi əməliyyat hazırlayıb.\nQeyd edək ki, Osvensim ölüm düşərgəsi tarixə əsirlərin kütləvi şəkildə məhv edildiyi yer kimi düşüb. Bu kütləvilik o qədər böyük olub ki, düşərgədə öldürülənlərin sayını tam dəqiqləşdirmək mümkün olmayıb. Ayrı-ayrı mənbələrdə öldürülən əsirlərin sayı 1-4 milyon arasında dəyişir.\nBaş qərargahın Osvensimi ələ keçirməklə bağlı hazırladıqları birinci əməliyyat uğursuz olub. Bu uğursuzluq heç də sovet ordusunun əsgər və zabitlərinin qeyri-peşəkarlığından irəli gəlməyib. Sadəcə, əməliyyat hazırlanarkən əməliyyatda iştirak edəcək hərbi hissələrin komandirlərinə tapşırıq verilib ki, əsirlərin sağ qalması üçün düşərgəni azad edərkən artilleriyadan istifadə etmək olmaz.\nİkinci əməliyyat planı hazırlanarkən düşərgədən 50-70 kilometr aralıda dislokasiya olunan 100-cü motoatıcı diviziyanın komandiri general-mayor Fyodor Krasivin də Moskvaya müşavirəyə dəvət olunub. Dörd saatdan artıq davam edən əməliyyat müşavirəsində general Krasivin əməliyyatı keçirməyi öz üzərinə götürüb.\nƏməliyyatdan əvvəl Krasivin Osvensim düşərgəsi ilə bağlı əsas məlumatları əldə edib. Generala məlum olub ki, düşərgə ərazisində Vermaxtın iki piyada diviziyası dislokasiya olunub. Bundan başqa, düşərgənin mühafizəsinə SS qüvvələri də cəlb edilib. Krasivin onu da yaxşı anlayıb ki, artilleriyadan istifadə etmədən alman qüvvələrini məhv etmək çətin olacaq.\n27 yanvar 1945-ci ildə səhər saat 7-də Krasivinin başçılığı ilə əməliyyat başlanıb. Alman qoşunları ciddi müqavimət göstəriblər. Gün ərzində davam edən əməliyyat sonda əlbəyaxa döyüşlərlə başa çatıb. Artıq axşam saatlarında düşərgənin inzibati binasının üstündə SSRİ-nin bayrağı dalğalanıb. Əməliyyat zamanı Krasivinin diviziyasından 67 nəfər həlak olub, 119 nəfər yaralanıb.\nƏməliyyat keçirilən zaman almanlar cinayət əməllərini gizlətmək üçün düşərgənin ərazisində olan 3 “ölüm sobası”nı və 35 anbardan 29-nu yandırmağa imkan tapıblar. Qalan 4 anbarda əsirlərdən alınmış və Almaniyaya göndərilməli olan on minlərlə qadın və kişi geyimləri, ayaqqabılar aşkar olunub. Anbarların birindən isə 3 ton qadın saçı tapılıb. Həmin saçlar xüsusi bağlamalara yığılaraq Almaniyaya göndərilməyə hazırlanıb.\nƏməliyyatda iştirak edənlər sonralar Fyodor Krasivin haqqında danışarkən bildiriblər ki, general bir sutkanın ərzində sanki 10 il qocalmışdı. Polkovnik Yefim Kapulov öz xatirələrində həmin anları belə xatırlayıb:\n“Osvensim səhnələri olduqca dəhşətli idi. Əməliyyatda əsirlərin sağ qalması üçün biz silahlardan istədiyimiz kimi istifadə edə bilmirdik. General Krasivin hücum əməliyyatının önündə gedirdi. Biz düşərgəni ələ keçirdikdən sonra oradakı saxlama şəraitini görəndə gözümüzə inana bilmirdik. Qaz kameraları, “ölüm sobalar”ı, işgəncə üçün xüsusi alətlər əsl cəhənnəmi xatırladırdı. Bir günün içində Krasivinin saçları ağarmışdı. O, xaraktercə ciddi və sərt idi, amma buna baxmayaraq, düşərgədə gördükləri ona mənəvi cəhətdən çox pis təsir etmişdi. Həmin anlarda onun nə qədər həssas olduğunu birinci dəfə müşahidə edirdim. Hamı kimi Krasivin də əsirlərin çıxarılmasına kömək edirdi, onlara qayğı göstərirdi, yaralı əsirlərə tibbi yardım edirdi…”\nGeneral-mayor Fyodor Krasivinin bu cür həssaslığı səbəbsiz olmayıb.\nQeyd edək ki, Krasivin 1896-cı ildə Yaroslavlda anadan olub. I Dünya müharibəsində iştirak edib. Sovet hökuməti qurulduqdan sonra ordu sıralarına yazılıb. Frunze adına hərbi akademiyada ali təhsil alıb. Akademiyanı bitirdikdən sonra alay komandiri vəzifəsinə qədər yüksəlib. 1937-ci ilin repressiya dalğaları Krasivindən də yan keçməyib. 1938-ci ilin aprel ayında o, antisovet fəaliyyətdə ittiham olunaraq həbs edilib və sürgünə göndərilib. O, elə həmin vaxtlardan düşərgə həyatının nə olduğunu yaxşı anlayıb. Osvensimdəki həssaslığı, əsirlərə göstərdiyi qayğı da məhz bundan irəli gəlib.\n1941-ci ildə müharibə başlananda, SSRİ-də təhsilli və peşəkar zabitlərə ehtiyac duyulanda Fyodr Krasivini həbsdən azad edərək cəbhəyə göndəriblər. Az bir müddətdə o, özünü qorxmaz hərbçi kimi tanıdıb və Krasivin diviziya komandiri vəzifəsinə təyin olunub, general rütbəsi alıb. Müharibə zamanı bir neçə dəfə yaralanıb.\nMüharibədən sonra Krasivin hərbi kollegiyaya müraciət edərək məhkumluğu ilə bağlı bəraət alıb və xidmətini diviziya komandiri kimi davam etdirib. Müharibədə aldığı yaralar Krasivinin səhhətində ciddi fəsadlar qoyub. O, 1948-ci ildə 52 yaşında vəfat edib.\nİlham Cəmiloğlu,\nMusavat.com",
        "views": "2588",
        "date": "27.09.2023 12:46",
        "link": "https://musavat.com/news/3-ton-qadin-sacinin-tapildigi-olum-dusergesi-bu-menzere-generalin-saclarini-bir-sutkaya-agardib_1009288.html"
    },
    {
        "title": "Rusiya Britaniyaya qarşı sanksiyaları genişləndirib",
        "category": "Dünya",
        "content": "Rusiya Böyük Britaniyaya qarşı cavab sanksiyalarını genişləndirib.\n“Report” xəbər verir ki, bu barədə Rusiya Xarici İşlər Nazirliyinin bəyanatında deyilir.\nBildirilib ki, siyahıya 23 nəfər əlavə edilib.\nQeyd edilib ki, Rusiyaya girişi qadağan edilən Britaniya vətəndaşlarının siyahısına Böyük Britaniya Silahlı Qüvvələrinin Müdafiə Qərargahının rəisi, Ukrayna Silahlı Qüvvələrinin Böyük Britaniya ərazisində təlim keçməsinə nəzarət edən E.Radakin, Birgə Kəşfiyyat Komitəsinin sədri M. Alessandri, həmçinin “BAE Systems” müdafiə şirkətinin Direktorlar Şurasının sədri K.Hoqq daxil edilib.",
        "views": "244",
        "date": "27.09.2023 12:38",
        "link": "https://musavat.com/news/rusiya-britaniyaya-qarsi-sanksiyalari-genislendirib_1009265.html"
    },
    {
        "title": "Bir başqa 27 sentyabr",
        "category": "Yazarlar",
        "content": "Qarabağdakı düşmən əlindəki son qalalarımız yenə şəhid qanları ilə azadlığına qovuşur\n2023-cü ildə bir başqa 27 sentyabr havası yaşayırıq. Daha bir şərəfli və tarixi günlər... Qarabağdakı düşmən əlindəki son qalalarımız yenə şəhid qanları ilə azadlığına qovuşur. Ağırdır... Əlbəttə, itkilərimizə yanacağıq, qovrulacağıq, amma heyfislənməyəcəyik! Yaşadığımız 30 illik işğalın mənəvi ağırlığı bundan 30 dəfə ağır idi bu xalq üçün. Şəhidlərimiz bu ağırlığı öz çiyinlərinə götürdülər ki, biz, bizdən sonrakı nəsillər alnıaçıq yaşasınlar bu torpaqlarda. Onlar Birinci Qarabağ müharibəsində şəhid olan atalarının, əmilərinin, qardaşlarının, dayılarının, qohumlarının, ancaq adını eşitdiyi qəhrəmanların qanlarının batmasına imkan vermədilər! Şuşanın işğaldan qurtulan gün Yuxarı Gövhər Ağa məscidində verilən azanla bu qələbəni onlara duyurdular, onların ruhunu şad etdilər. Mən elə mənalı azan səsi heç eşitmədim...\n2020-ci ilin 27 sentyabrında başlayan müharibənin üç simvola çevrilən qəhrəmanı var. Birincisi, əlbəttə ki, qəhrəman qardaşlarımız-şəhidlərimiz və qazilərimizdir. İkinci qəhrəman o oğulları böyüdən analardır, atalardır! Qapılarına hətta yeganə oğlunun tabutu gələndə bayrağı qucaqlayan, “Vətən sağ olsun” deyib qamətin dik tutan atalar, “dayanmaq yoxdur, ancaq irəli...” deyən analardır qəhrəmanlar... Üçüncü qəhrəman bu prosesi bu gün də mükəmməl zəka və bacarıqlı aparan Prezident İlham Əliyevdir. Ehtiyac duyularsa, bu günlərdə də yenə hərbi formasına geyinəcək Ali Baş Komandan...Heç bir mübağiləsiz Azərbaycan tarixini yenidən yazan şəxsiyyətdir İlham Əliyev... \n27 sentyabrda başlayan hərbi əməliyyatların hələ 44 günlük müharibəyə doğru getdiyini bilmirdik, “yenə ordumuzu məlum paytaxtalardan 2016-nın apreldəki kimi dayandıracaqlar, durdulacaqlar...” düşüncəsi də var. Amma həmin gün bütün əlamətləri ilə fərqli idi- fövqəlhadisələrin başlanğıcına işarə idi... \nDərhal içimizdə bir işıq yarandı-zatən o heç vaxt sönməməmişdi, yoxsa bu illəri yaşaya, duruş gətirə bilməzdik. İşıq getdikcə daha güclənməyə, içimizdəki illərin buzunu əritməyə başlatdı. Millət olaraq oyanmağa başladıq, kəndlərimiz, qəsəbələrimiz azadlığa qovuşduqca, biz də özümüzə qayıtdıq. Özümüzü bir daha tanıdıq. Atəşkəs sazişi kölgəsi altında illərdir özünü sübut etmək üçün fürsət gözləyən qəhrəman igidlərin obrazları da üzə çıxdıqca, heyrətləndik də! “Bu, bizik” dedik! \nO sentyabr-oktyabr-noyabr günlərində dünyanın gözü bizdə idi. Torpaqların işğaldan azad edilməsi elə bir dövrə təsadüf edirdi ki, bəzi ölkələrdə pandemiya səbəbindən insanlar evlərindən bayıra çıxa bilmirdilər. Azərbaycan isə dağ-dərələrdə müharibə aparırdı! Koronavirusdan da təhlükəli bir bəla, xəstəliklə həm də-erməni bəlası, erməni faşizmi ilə.\nQələbəmizi istəyənlər barmaq hesabı idi, Müqəddəs işimizə-torpaqlarımızı işğaldan azad etməyimizə qarşı olanlar vardı, aşkarda da, gizlində də. Ermənistan ordusunu çöküşünü görürdülər, bu məğlubiyyət prosesini durdurmaq üçün çalışırdılar. Bütün dünya mediasını səfərbər etmişdilər, başımıza yağan, cocuqlarımızı öldürən raketləri görməzdən gəlirdilər, erməninin bir itiyi üçün isə qara bağlayırdılar, hay-küy salırdılar. Alınmadı. Bacarmadılar. Durdura bilmədilər! \nErmənistan 30 ilə yaxın davam edən işğala görə haqq etdiyi cəzanı aldı! Azərbaycan bu müharibədə təkcə torpaqlarını, şərəf şəhərimiz Şuşan erməni caynağından qurtarmadı, yüz illik erməni xəyalların ayağının altında bir əski parçası kimi silib kənara atdı, erməni mifini dağıtdı, erməni lobbisinin belini qırdı. Bizim 30 ilimizi yedilər, əvəzində isə 100 illik tarixi zərbə aldılar.\nAmma müharibədən keçən üç ildə də yenə dinc durmadılar. Baxın, bir ordunun silah-sursatı çıxıb 1 həftədə Qarabağdakı düşmənlərdən. Niyə saxlamışdılar, niyə yığmışdılar bu qədər silahı? Fürsət yarandıqca qanımızı tökmək üçün.\n27 sentyabrda başlayan işimiz 2023-cü ilnin 19 sentyabrda antiteror tədbirləri ilə davam etdi. Erməni faşimzminin tabutuna son mismarlar vuruldu! 23 saata təslim oldular. \n2021-ci ilin noyabrından sonra erməni dövləti və Qarabağdakı xunta rejimi məğlubiyyəti tam qəbul etsəydi, bu əməliyyatlara ehtiyac olmayacaqdı. Dəfələrlə yazmışam, dövlət üçün bir əsgərin dəyəri 100 düşmən leşindən irəlidir. Dövlət sonunadək çalışdı ki, nə bu antiterror tədbirləri olsun, nə itkilər. Olmadı, düşmən yenə dincliklə 3 il əvvəl üzərinə götürdüyü öhdəliyə əməl etmədi. Biz bu antiterror tədbirlərinə məcbur qaldıq. Çünki bu silahlı ordu Qarabağın meşələrində, dağlarında qaldıqca hər bir əsgərimiz, polisimiz, hətta mülki şəxslərin həyatına təhlükə qalacaqdı, son mina terroru da göstərdi ki, silahlı düşmən başına od ələnməsə, təslim olmayacaqdı.\nİndi Qarabağdan gedən karvan bizim karvanımız deyil. Onlardır. Biz qayıdırıq, onlar gedirlər. Cəhənnəmə qədər yolları var...\nBiz son üç ildəki qələbələrimizin hər dəqiqəsinə görə şəhidlərimizə borcluyuq! Onların borcu ödənməz. Şəhidlər bizim bayrağımızdır, gerbimizdir, himnimizdir!\n  Nazim SABİROĞLU,\nMusavat.com",
        "views": "3401",
        "date": "27.09.2023 12:34",
        "link": "https://musavat.com/news/bir-basqa-27-sentyabr_1009122.html"
    },
    {
        "title": "Mehmet Şimşək: \"Doğru yoldayıq\"",
        "category": "Siyasət",
        "content": "Türkiyənin maliyyə və xəzinə naziri Mehmet Şimşək ölkə əhalisini səbirli olmağa çağırıb. O, Türkiyədə may seçkilərindən sonra yürüdülməyə başlayan iqtisadi siyasətin müsbət nəticə verəcəyinə əmin olduğunu deyib.\n“Financial Times”a danışan qardaş ölkə naziri bildirib ki, bir neçə illik qeyri-ənənəvi iqtisadi siyasətdən sonra \"iqtisadiyyatı yenidən tarazlaşdırmağa və daxili tələbi yumşaltmağa\" çalışır.\n\nŞimşək bəyan edib ki, hazırda yürüdülən siyasəti prezident Rəcəb Tayyib Ərdoğan tam dəstəkləyir: \"Doğru yoldayıq. Güvənin geri döndüyünə dair güclü dəlillər var. Ancaq səbirli olmalıyıq, hələ də asan deyil\".\n\nQeyd edək ki, bundan əvvəl Maliyyə Nazirliyinin rəhbəri məlumat vermişdi ki, hakimiyyət kredit siyasətini sərtləşdirmək və əhaliyə verilən kreditlərin həcmini məhdudlaşdırmaq niyyətindədir. O, hökumətin daşınmaz əmlak kreditlərinin verilməsini daha ciddi tənzimləmək və avtomobil kreditlərinin verilməsini məhdudlaşdırmaq niyyətində olduğunu vurğulayıb.\n\nMusavat.com",
        "views": "395",
        "date": "27.09.2023 12:28",
        "link": "https://musavat.com/news/mehmet-simsek-dogru-yoldayiq_1009263.html"
    },
    {
        "title": "Naxçıvanda dost-düşmənə verilən mühüm mesajlar",
        "category": "Ölkə",
        "content": "Rəcəb Tayyib Ərdoğan və İlham Əliyev “Bir millət, iki dövlət”in əbədi birliyini sarsılmaz edən növbəti layihələrə imza atdılar\nSentyabrın 25-də Türkiyə Prezidenti Rəcəb Tayyib Ərdoğanın, böyük nümayəndə heyəti ilə Naxçıvana etdiyi səfər, burada Azərbaycan Prezidenti İlham Əliyevlə səmimi görüşü, imzalanan sənədlər, səsləndirilən bəyanatlar Azərbaycan və Türkiyənin qardaşlığının növbəti nümunəsi oldu.\nLiderlərin görüşündən sonra İğdır-Naxçıvan qaz kəmərinin təməlinin qoyulması mərasimi keçirilib.  Həmçinin qardaş ölkənin prezidentləri Naxçıvan Bərpa-istehsalat hərbi kompleksinin açılışında iştirak ediblər.\nAzərbaycan-Türkiyə sənədlərinin imzalanması mərasimindən sonra Azərbaycan Respublikasının Prezidenti İlham Əliyev və Türkiyə Respublikasının Prezidenti Rəcəb Tayyib Ərdoğan mətbuata bəyanatlarla çıxış ediblər. Prezident İlham Əliyev cənab Ərdoğanın Naxçıvana ikinci dəfə səfər etdiyini xatırladıb və bildirib ki, səfər zamanı imzalanmış sənədlər Türkiyə-Azərbaycan əlaqələrinin inkişafına xidmət göstərəcək. “İğdır-Naxçıvan qaz kəmərinin çəkilişi qardaşlıq münasibətlərimizin tarixində önəmli hadisədir və bizim əlaqələrimizə yeni təkan verəcək, Naxçıvanın enerji təhlükəsizliyini daha böyük ölçüdə təmin edəcək”. Dövlətimizin başçısı ardınca Ermənistanda böyük həyəcan doğuran Zəngəzur mesajını da səsləndirib. Sitat: “Naxçıvan Azərbaycanın qədim diyarıdır. Əfsus ki, 1920-ci ildə sovet hakimiyyəti tərəfindən Qərbi Zəngəzur Azərbaycandan ayrılmışdır və beləliklə, Azərbaycanın əsas hissəsi ilə Naxçıvan arasında coğrafi bağlantı kəsilmişdir. Ermənistan Azərbaycana qarşı işğalçılıq siyasətini aparmağa başlayanda Naxçıvana qarşı da onların ərazi iddiaları var idi. Burada da şiddətli döyüşlər gedirdi və məhz o vaxt Azərbaycanın böyük oğlu Heydər Əliyevin rəhbərliyi ilə, - o zaman o, Naxçıvanın başçısı idi, - Naxçıvan düşməni yerinə oturtdu və öz ərazisini qoruya bildi. Ancaq o vaxt Naxçıvanın enerji təminatı Azərbaycanın əsas hissəsindən olduğu üçün Ermənistan bütün elektrik və qaz xətlərini kəsmişdi və Naxçıvan faktiki olaraq mühasirədə idi. İşıq yox, qaz yox, qış da çox soyuq keçir və 15 il Naxçıvan qazsız yaşamışdır. Ancaq 2005-ci ildə İran İslam Respublikası ilə imzalanmış anlaşmaya görə, mübadilə yolu ilə İrandan Naxçıvana qazın verilməsi təmin edilmişdir. İğdır-Naxçıvan qaz kəmərinin çəkilişi isə ikinci xətt vasitəsilə Naxçıvana təbii qazın verilməsinə şərait yaradacaq”.\nDövlətimizin lideri qeyd edib ki, beş gün bundan əvvəl Azərbaycan öz suverenliyini tam təmin edib. Prezident ardınca cənab Ərdoğana təşəkkürünü bildirib. Sitat: “Əziz qardaşım, bu hadisə baş verəndə Siz Amerikada, Nyu-Yorkda idiniz, Birləşmiş Millətlər Təşkilatının Baş Assambleyasında iştirak etmişdiniz və orada dünyanın ən ali kürsüsündən Azərbaycan dövlətinin maraqlarını ifadə edən bəyanatlar vermişdiniz, ədalətli bəyanatlar vermişdiniz, tamamilə beynəlxalq hüquqa əsaslanmış bəyanatlar vermişdiniz: Qarabağ Azərbaycan torpağıdır. Bu, həm həqiqətdir, eyni zamanda beynəlxalq hüquqa tam uyğundur. Eyni zamanda Türkiyə tərəfindən göstərilən növbəti qardaşlıq addımıdır. İkinci Qarabağ müharibəsi zamanı Siz və bütün Türkiyə xalqı bizim yanımızda idi. Müharibənin ilk saatlarında ”Azərbaycan yalnız deyil, Türkiyə Azərbaycanın yanındadır\" deməyiniz bir çoxları üçün ciddi siqnal idi, mesaj idi. Azərbaycan xalqı bu siyasi və mənəvi dəstəyi heç vaxt unutmur və unutmayacaq\". Dövlətimizin başçısı onu da xatırladıb ki, iki il bundan əvvəl uzun zaman davam edən işğaldan sonra azad edilmiş Şuşa şəhərində Şuşa Bəyannaməsi - müttəfiqlik bəyannaməsi bizim münasibətlərimizi yeni müstəviyə qaldırdı.\nİlham Əliyev deyib ki, Bakı-Tiflis-Qars dəmir yolunun potensialının genişləndirilməsi ilə bağlı fikir mübadiləsi aparıblar. Belə ki, yaxın aylarda bu yolun imkanları 1 milyon tondan 5 milyon tona qədər artırılacaq. “Azərbaycanı Naxçıvan və Türkiyə ilə birləşdirən dəmir yolunun inşası da uğurla gedir. Azərbaycan ərazisində işlər böyük ehtimalla gələn ilin sonunda başa çatmalıdır. Yəni bütün bu tarixi layihələr bir daha onu göstərir ki, bizim dövlətlərimiz nə qədər bir-birinə bağlıdır, bir-birinə yaxındır. Biz bir-birimizə dəstək verməklə, eyni zamanda, regional məsələləri də düz istiqamətə yönəldirik. Yəni, bizim müştərək maraqlarımız ondan ibarətdir ki, bölgədə sülh olsun, əmin-amanlıq olsun, müharibələr olmasın, ölkələrin ərazi bütövlüyü təmin edilsin. Azərbaycana göstərdiyiniz dəstək həm İkinci Qarabağ müharibəsi zamanı, həm ondan əvvəl, həm də ondan sonra məhz bu məqsədə çatmaq üçün önəmli amildir”, - ölkə başçısı deyib. Ölkə başçısı deyib ki, iki qardaş dövlət arasında ticarət dövriyyəsi 15 milyard dollar olaraq hədəflənib və qısa müddətdə ticarət dövriyyəsi təqribən 2 milyard dollardan 6 milyard dollara çatdırılıb.\nƏrdoğan Türkiyəni Türk dünyası ilə birləşdirən Naxçıvanda birlikdə olmaqdan böyük məmnunluq duyduğunu bəyan edib. “Türkiyə-Azərbaycan əlaqələri dünyada tayı-bərabəri olmayan müstəsna səviyyədədir. \"Bir millət, iki dövlət\" şüarı çərçivəsində əlaqələrimizi və əməkdaşlığımızı bütün sahələrdə gücləndirmək üçün fəaliyyətimizi davam etdiririk. İlham qardaşımla imzaladığımız Şuşa Bəyannaməsi əlaqələrimizi müttəfiqlik səviyyəsinə yüksəldən bir dönüş nöqtəsidir. Naxçıvan tarix boyu daşıdığı strateji əhəmiyyəti ilə Azərbaycanla əlaqələrimizdə xüsusi yerə sahibdir. Naxçıvan bu gün də iqtisadiyyat, nəqliyyat və enerji xətləri baxımından böyük potensiala malikdir. Regional nəqliyyat xətlərinin yaradılması ilə birlikdə bu potensialı tam mənasında həyata keçirmək imkanına sahib olacağıq\", - cənab Ərdoğan deyib. O bildirib ki, İğdır-Naxçıvan qaz kəməri layihəsi Azərbaycanla enerji sahəsində ortaqlığımızı daha da dərinləşdirəcəyi kimi, Avropanın enerji təhlükəsizliyinə də töhfə verəcək: “Qars-Naxçıvan dəmir yolu layihəsi ilə yanaşı, yaşayış binaları və elektrik enerjisi ilə bağlı müqavilələr bir az əvvəl imzalandı. Beləliklə, nəqliyyat, logistika və enerji sahələrindəki əlaqələrimizi inkişaf etdirməklə bağlı iradəmizi bir daha ortaya qoyduq”. R.T.Ərdoğan “Azərbaycanlı qardaşlarımıza 6 fevraldakı zəlzələlərin yaralarının sağalmasına verdikləri güclü dəstək üçün öz adımdan və millətim adından bir daha təşəkkür edirəm. Varını-yoxunu avtomobilinin üzərinə yükləyib millətimizə yardım etmək üçün yola çıxan qardaşlarımızın səmimiyyətini heç vaxt unutmayacağıq”, - deyib.\nTürkiyə lideri bildirib ki, Naxçıvanın görkəmli şairi Mehmet Akifin əqidə yoldaşı mərhum Hüseyn Cavidin bir əsr əvvəl etdiyi bu duasının qəbul olunduğunu görməyin xoşbəxtliyini yaşadıq. Ardınca Cavidin “Hər bəladan əsirgə yurdumuzu, Kamran eylə şanlı ordumuzu...” - misralarını xatırladıb. Həmçinin Azərbaycanı zəfərləri münasibətilə təbrik edib: “Müzəffər Azərbaycan Ordusunu həm tarixi qələbəsi, həm də mülki şəxslərə göstərdiyi humanist davranışı münasibətilə ürəkdən təbrik edirəm. Azərbaycanlı qardaşlarımız Türk millətinin ədalət və mərhəmətini bir daha bütün dünyaya göstərmişlər”. Türkiyə Prezidenti İrəvana da mesaj verib: “Son zəfərlə birlikdə bölgədə əhatəli normallaşma üçün yeni fürsət pəncərələri açılmışdır. Bu fürsətin dəyərləndirilməli olduğuna inanıram. Ermənistanın ona uzadılan sülh əlini tutmasını və artıq səmimi addımlar atmasını gözləyirik. Hər zaman vurğuladığım kimi, sülhün uduzanı olmaz. Bölgəmizdə sülh, sabitlik və rifahın yaranması xalqlarımıza olan borcumuzdur. Biz bu borcu yerinə yetirməkdə qətiyyətliyik, səmimiyik. Arzumuz qarşı tərəfin də eyni səmimiyyəti göstərməsidir”.\nCeyhun Məmmədov \nDeputat  Ceyhun Məmmədov “Yeni Müsavat”a bildirdi ki, bu gün Azərbaycan-Türkiyə münasibətləri tarixinin ən şanlı və şərəfli günlərini yaşayır: “Bu əlaqələrin inkişafında Türkiyə Prezidenti və Prezident İlham Əliyevin müstəsna xidmətləri var. BMT-nin Baş Assambleyasinda Rəcəb Tayyib Ərdoğanın Azərbaycanın mövqeyin dəstəkləyən çıxışı heç şübhəsiz ki, bu dəstəyin ən bariz nümunələrindən biri idi. Türkiyə Prezidentinin Naxçıvana səfəri digər səfərlər kimi bu əlaqələri daha da gücləndirəcək”. Millət vəkili qeyd etdi ki, Türkiyə hər zaman Azərbaycanın yanında olub, qardaşlıq dəstəyini göstərib: “Bu səfər bir daha Türkiyənin Azərbaycanın yanında olduğunu göstərdi. Səfər zamanı İğdır-Naxçıvan qaz kəmərinin təməlinin qoyulması və hərbi kompleksin açılması da xüsusi önəm daşıyır. Hər iki layihə Naxçıvanın enerji və hərbi təhlükəsizliyinə də mühüm töhfə verəcək. Bu səfər bir daha sübut etdi ki, Türkiyə-Azərbaycan dostluğu və qardaşlığı əbədi və sarsılmazdır”.\nTural İsmayılov\nSosial Tədqiqatlar Mərkəzinin sektor müdiri, politoloq Tural İsmayılov əməkdaşımıza bildirib ki, Bakı və Ankaranın birliyi, həmçinin Azərbaycanın terrora qarşı apardığı mübarizənin aktual olduğu bir dönəmdə Türkiyə Prezidentinin səfəri ölkəmiz üçün müstəsna əhəmiyyətə malikdir. Ekspertin fikrincə, muxtar respublikada imzalanmış sənədlə Qars-Naxçıvan dəmir yolu xəttinin qurulması nəzərdə tutulur ki, bu da Zəngəzur dəhlizinin ən önəmli halqalarından biridir. O əlavə edib ki, bu səfər prosesin qarşısını almağa və Zəngəzur dəhlizini bloklamağa çalışan güclərə mesajdır. Azərbaycan və Türkiyə Prezidentləri görüş zamanı ölkələrarası iqtisadi əlaqələri prioritet sahə kimi önə çıxardılar: “Belə ki, Azərbaycan Prezidenti İlham Əliyev çıxışında bildirdi ki, bu ilin yeddi ayında ticarət dövriyyəsi daha 40 faiz artıb və artım davamlı olacaq. Prezident İlham Əliyev \"bir müddət bundan əvvəl 15 milyard dollar ticarət dövriyyəsi hədəflənib. O zaman ticarət dövriyyəsi təqribən 2 milyard dollar idi. Amma indi 6 milyard dolları ötüb\", - deyə bildirib. Bundan başqa, T.İsmayılov qeyd edib ki, artıq Türk dövlətlərinin ortaq hərbi birliyinin yaradılması da aktual məsələlərdəndir. Politoloqun fikrincə, Prezident İlham Əliyev və Rəcəb Tayyib Ərdoğanın irəli sürdüyü “3+3\" platformasının bundan sonrakı taleyi də səfər zamanı masaya yatırılan əsas məsələlərdən biri ola bilər. Naxçıvan görüşü həm iqtisadi, həm də siyasi baxımdan yeni səhifələr açacaq.\nElşad Paşasoy,\n“Yeni Müsavat”",
        "views": "466",
        "date": "27.09.2023 12:25",
        "link": "https://musavat.com/news/naxcivanda-dost-dusmene-verilen-muhum-mesajlar_1009287.html"
    },
    {
        "title": "Türkiyə bu Avropa ölkəsinə də qaz satacaq",
        "category": "Dünya",
        "content": "Türkiyənin “Botaş” neft-qaz şirkəti Rumıniyanın OMV Petrom neft şirkəti ilə 2025-ci ilin mart ayının sonunadək boru kəməri qazının tədarükünə dair müqavilə imzalayıb.\n\nMusavat.com TRT telekanalına istinadən xəbər verir ki, qazın nəqlinə oktyabrın 1-dən başlanacaq. Gündə Rumıniyaya 4 milyon kubmetrə qədər qaz çatdırılacaq. Müqavilə 31 mart 2025-ci ildə başa çatır.\nYanacaq tədarükü ilə yanaşı, tərəflər enerji resurslarının çatdırılması, saxlanması və istehsalı sahələrində və yaşıl enerjidən istifadə sahəsində əməkdaşlığı inkişaf etdirmək barədə razılığa gəliblər.\n\nBotaş Türkiyədən qaz almaqda maraqlı olan digər ölkələrlə də danışıqları davam etdirəcəyini bildirib. Əvvəllər şirkət Macarıstan və Bolqarıstanla qaz ixracı müqavilələri bağlayıb.\n\nMusavat.com",
        "views": "488",
        "date": "27.09.2023 12:18",
        "link": "https://musavat.com/news/turkiye-bu-avropa-olkesine-de-qaz-satacaq_1009259.html"
    },
    {
        "title": "Qərbi Azərbaycan Xronikası: Erməni qızların Azərbaycanla bağlı etirafları - VİDEO",
        "category": "Gündəm",
        "content": "Qərbi Azərbaycan Xronikası layihəsi çərçivəsində sənətşünaslıq üzrə fəlsəfə doktoru Elçin Əlibəylinin təqdimatında “Erməni qızlardan Azərbaycan etirafı” adlı veriliş efirə gedib.\nVerilişdə gənc erməni fəalı Culi Bağdasaryan və araşdırmaçı Meri Aslanyanın gerçək tarixi üzə çıxarmaq istəklərinə yer verilir.\nBildirilir ki, Ermənistan hakimiyyəti son 35 ildə ciddi cəhdlə Qərbi Azərbaycanda Azərbaycan izlərini, əhalisi, yaşam tərzi və yaratdığı mədəniyyəti silmək, danmaq və saxtalaşdırmaq siyasəti yeridir. Onlar saxta və qurama araşdırma, dərslik və monoqrafiyalarda, həmçinin dövri mətbuatda azərbaycanlıların izlərinin silinməsinə demək olar ki, nail olublar. Bu gün çox az mənbədə azərbaycanlıların tarixi yurd yerləri olan ərazilər və yaratdıqları izlər haqqında məlumata rast gəlmək olar. Amma bəzi erməni araşdırmaçılar total saxtalaşdırma və vandallıq siyasəti ilə razılaşmayıb gerçək tarixi üzə çıxarmaq istəyirlər.\nC.Bağdasaryan müxtəlif mövzularda bloqunda yazılar verir, özünü vətənpərvər sayır və erməni xəstə siyasətinin qurbanıdır. O, öz həmvətənlərinin və onların havadarlarının törətdiyi əməlin dəhşətini, 1988-ci il hadisələrini erməni saxta məlumatları əsasında təqdim etsə də Qafan hadisələri nəticəsində azərbaycanlıların qovulmasını və onların ilk qaçqın olmasını etiraf edir. \nGənc araşdırmaçı öz yazılarında Meri Aslanyan 1926, 1939, 1959-cu il siyahıyaalınmalarını xatırladaraq bu məlumatı Ermənistanın saxtalaşdırılan statistsikasından götürüldüyünü, real rəqəmlərin isə fərqli olduğunu bildirir: “Məhz Stalinin köçürülmə qərarı ilə Qərbi Azərbaycandan minlərlə  yerli azərbaycan əhalisi deportasiya olundu. Onun iradəsi, Mikoyanların fitnəsi ilə boşaldılan hər kəndə, hər evə Suriyadan, Livandan, dünyanın dörd bir yerindən ermənilər gətirilib məskunlaşdırıldı”\nƏslinin Qərbi Azərbaycana köçmə olduğunu bilən M.Aslanyan trüksüz Ermənistan siyasətinin ağır nəticələrini elə rəqəmlərin dili ilə təqdim edir. Onun öz məqaləsinə Qərbi azərbaycanlıları simvolizə edən məqam kimi, bu il 140 yaşı tamam olan İrəvan Dövlət Azərbaycan Dram Teatrının kollektivinin 1939-cu ilə aid fotonu yerləşdirməsi də maraq doğurur. Məhz İrəvan teatrı Qərbi Aərbaycanlıların tarixi-mədəni irsini, mədəni inkişaf səviyyəsini göstərən mühüm tarixi sübutdur. Bu bir daha İrəvan və onun ətrafında olan mahalların tarixən əhalisinin Azərbaycan türklərindən ibarət olduğunu, orada iri mədəniyyət ocaqları, sənət məbədləri yaratdığını sübut edir.\nVerilişdə Culi və Merinin yazılarında indiki Ermənidtanda yaşamış azərbaycanlıların acı taleyi və böyük  tarixi izləri özünü əks etdirir: “Bu gənclər ən sadə gerçəyi gizlətmək istəməyib, daha vicdanlı olmaq istəyirlər. Lakin rəsmi təbliğat maşını və ideoloji silahlar erməni əhalisini vicdansızlar toplusuna çevirir”.\nXatırladaq ki, Qərbi Azərbaycan Xronikası layihəsinin məqsədi tarixi torpaqlarımızın adının yaşadılması, tanıdılması, həmçinin azərbaycanlıların ermənilər tərəfindən deportasiyaya məruz qoyulmasından, həmin ərazilərdə mövcud olmuş, lakin adı silinən toponimlərin, saysız-hesabsız yeraltı və yerüstü maddi mədəniyyət nümunələri – qədim yaşayış məskənləri, nekropollar, kurqanlar, qala, saray və istehkam qalıqları, karvansaralar, körpülər, qəbirüstü sənduqələr, xaçdaşlar, at-qoç heykəlləri, məbəd, kilsə, məscid, pir və ocaqların üzə çıxarılması, həmin ərazinin təmiz oğuz-türk məskənləri olduğunu təsdiq edən faktların dünya ictimaiyyətinə çatdırılmasıdır.\nHəmçinin Prezident İlham Əliyevin Qərbi Azərbaycanla bağlı dediyi “XX əsrin əvvəllərinə təsadüf edən xəritə bir daha onu göstərir ki, Qərbi Azərbaycan tarixi Azərbaycan diyarıdır, şəhərlərin, kəndlərin adları Azərbaycan mənşəlidir və biz yaxşı bilirik ki, indiki Ermənistan ərazisində tarix boyu Azərbaycan xalqı yaşayıb. İndi əsas vəzifə ondan ibarətdir ki, dünya ictimaiyyəti də bunu bilsin”, – fikrini əsas tutaraq, Qərbi Azərbaycan İcmasının hazırladığı Qayıdış Konsepsiyasından irəli gələn vəzifələrin təbliğidir.\nBundan əlavə, Qərbi Azərbaycanla bağlı tarixçilərin, araşdırmaçıların düşüncələrini, deportasiyaya məruz qalmış şəxslərin həyat hekayəsini işıqlandırmaqdır.\nƏtraflı Baku TV-nin süjetində:",
        "views": "4643",
        "date": "27.09.2023 12:15",
        "link": "https://musavat.com/news/qerbi-azerbaycan-xronikasi-ermeni-qizlarin-azerbaycanla-bagli-etiraflari-video_1009227.html"
    },
    {
        "title": "\"Yeni Müsavat\"Media Qrupunda 1 dəqiqəlik SÜKUT\nFOTO\nVİDEO",
        "category": "Son xəbər",
        "content": "Azərbaycanın ərazi bütövlüyü uğrunda mübarizədə canlarını qurban vermiş şəhidlərimizin əziz xatirəsi sentyabrın 27-də saat 12:00-da ölkəmizin bütün ərazisində bir dəqiqəlik sükutla yad olunub.\n\"Yeni Müsavat\" Media Qrupunun əməkdaşları da şəhidlərimizin əziz xatirəsini bir dəqiqəlik sükutla yad edib. \nEyni zamanda saat 12.00-də TV Müsavatın \"Canlı debat\" verilişi zamanı şəhidlərimiz 1 dəqiqəlik sükutla yad edilib. \nAllah rəhmət eləsin!\nQeyd edək ki, Azərbaycan Prezidenti İlham Əliyevin 2020-ci il 2 dekabr tarixli Sərəncamına əsasən, Vətən müharibəsində qəhrəmancasına döyüşmüş, ölkəmizin ərazi bütövlüyü uğrunda mübarizədə canlarını fəda etmiş əsgər və zabitlərimizə, bütün şəhidlərimizə dərin ehtiram əlaməti olaraq sentyabrın 27-si Azərbaycanda Anım Günü elan edilib. \nBu gün ölkəmizin bütün şəhər və rayonlarında, o cümlədən azad edilmiş ərazilərimizdə anım mərasimləri keçirilir, şəhidlərimiz dərin ehtiramla yad olunur.\nMusavat.com",
        "views": "389",
        "date": "27.09.2023 12:09",
        "link": "https://musavat.com/news/yeni-musavat-media-qrupunda-1-deqiqelik-sukut_1009282.html"
    },
    {
        "title": "Quraqlıq ABŞ-da 1 milyon nəfəri susuz qoyur",
        "category": "Dünya",
        "content": "ABŞ-ın Luiziana ştatında baş verən anormal quraqlıq bölgənin ən böyük şirin su təminatçısı olan Missisipi çayında suyun görünməmiş həddə azalmasına gətirib çıxarıb. Çayda suyun azalması fonunda anomal istilərin davam etməsi suyun duzluluq səviyyəsini də artıraraq onu istifadə üçün yararsız hala gətirir.\n\nMusavat.com “NBC News”a istinadən xəbər verir ki, artıq Yeni Orleanda su çatışmazlığına görə fövqəladə vəziyyət elan olunub: “Yeni Orlean quraqlıqdan əziyyət çəkən Missisipi çayında içməli su ilə bağlı fövqəladə vəziyyətə hazırlaşır. Uzun müddət davam edən quraqlıq şəraiti Missisipinin səviyyəsini anormal dərəcədə aşağı saxlayır “.\nQeyd olunur ki, çayın axım sürəti azaldığından Missisipinin axdığı Meksika körfəzindən duzlu sular çayla geriyə doğru hərəkət edərək şirin suya qarışmağa  başlayıb. Nəticədə təkcə Yeni Orleanın özünün deyil, həm də ümumi əhalisi bir milyona yaxın olan ətraf ərazilərin təchizatı üçün təhlükə yaranıb. Əhalinin yaxın həftələrdə təhlükəsiz içməli su əldə etməkdə çətinlik çəkəcəyini nəzərə alan  şəhər hakimiyyəti fövqəladə vəziyyət elan edib.\nMusavat.com",
        "views": "195",
        "date": "27.09.2023 12:08",
        "link": "https://musavat.com/news/quraqliq-abs-da-1-milyon-neferi-susuz-qoyur_1009255.html"
    },
    {
        "title": "Şəhidlərin xatirəsi bir dəqiqəlik sükutla yad edilib",
        "category": "Ölkə",
        "content": "Bu gün Azərbaycan ərazisində Vətən müharibəsində qəhrəmancasına döyüşmüş, ölkəmizin ərazi bütövlüyü yolunda canlarını fəda etmiş bütün şəhidlərimizin xatirəsi bir dəqiqəlik sükutla yad edilib.\nBakı vaxtı ilə saat 12:00-da ölkə ərazisində nəqliyyatın və piyadaların hərəkəti dayandırılıb.\nEyni zamanda, avtomobillər siqnal, gəmilər və yerüstü qatarlar isə fit veriblər.\nQeyd edək ki, bu gün Ermənistanın Azərbaycana qarşı hərbi təxribatlarının, döyüş aktivliyinin qarşısını almaq, mülki əhalinin təhlükəsizliyini təmin etmək məqsədilə başladılan Vətən müharibəsində canlarından keçən qəhrəman şəhidlərimizin Anım Günüdür.\nPrezident İlham Əliyevin 2 dekabr 2020-ci il Sərəncamına əsasən, Vətən müharibəsində qəhrəmancasına döyüşmüş, ölkəmizin ərazi bütövlüyü yolunda canlarını fəda etmiş əsgər və zabitlərimizə, bütün şəhidlərimizə dərin ehtiram əlaməti olaraq hər il sentyabrın 27-i Azərbaycanda Anım Günü kimi qeyd olunur.",
        "views": "574",
        "date": "27.09.2023 12:02",
        "link": "https://musavat.com/news/sehidlerin-xatiresi-bir-deqiqelik-sukutla-yad-edilib_1009280.html"
    },
    {
        "title": "Cəsarətli zırramalar",
        "category": "Yazarlar",
        "content": "“Vurdun qırxı, getdi qorxu”\n(Azərbaycan ata sözü)\nƏgər bu saat sorğu keçirsələr, dünyanın ən cəsarətli adamlarının şəxsiyyətini sual etsələr, çəkinmədən Nəcməddin Sadıkovun və Fikrət Mirzəyevin adını çəkərdim. Onlardan birincisi Müdafiə Nazirliyinin keçmiş baş qərargah rəisi, ikincisi də elə həmin nazirlikdə mənzil istismar idarəsinin rəisidir. Nəcməddin müəllim general, Fikrət müəllim isə polkovnik rütbələrini daşıyır. Bunları millət qəhrəmanlarını yaxşı tanısın deyə detallı yazıram.\nDemək, hazırda MN büdcəsindən 143 milyon manatı basıb yemək üzrə məhkəmə gedir, içəri basılanlardan biri də məhz Fikrət müəllimdir. Fikrət müəllim hansı fikirlə pulları yeyib? Onun istintaqa ifadəsi belədir: pulların 3 faizini mən yeyirdim, 15 faizi də Nəcməddin müəllimə çatırdı. Sitatın sonu. Yazımız isə davam edir. Bizimlə qalın.\nİndi dərhal keçirəm birinci cümləmdəki iddiaya. Nə üçün mən Nəcməddin və Fikrət müəllimləri (insafən dəstənin başqa bir-iki üzvü də var, cəsarətin yiyəsi iki nəfər deyil, lakin başçılar vacibdir) qorxusuzluq simvolu sayıram? Bəlkə Nəcməddin müəllim Dubaydakı o yelkənə bənzər hotelin başından paraşütsüz hoppanıbdır? Yoxsa Fikrət müəllim savannaya safariyə gedib, başını aslanın ağzına soxub şəkil çəkdirmiş, tik-tokda yaymışdır? Ya Binəqədi icra hakimiyyətində qəbula yazılmağı bacarmışlar? Deputat seçkisində iştirak ediblər? Yasamalda qızla gəziblər? İsmayıllıya şortikdə gediblər? Yox. Onların cəsurluğu daha misilsizdir: Azərbaycan Ordusundan pul çırpışdırmışlar!\nTəsəvvür eləyin, bu dəqiqə bütün dünya Azərbaycan silahlı qüvvələrinin antiterror əməliyyatından danışır. 35 illik problemi 45 günə həll edən bir ordu var. Dünya silahlı qüvvələrinin reytinqində ən yaxşı yerləri tutmaqdadır. Bu ordunun gücünü hamı etiraf edir, dostlar qürurlanır, düşmənlər adı gələndə əsir. Nəcmədddin müəllim və taktik qrupu isə bu ordunun 143 milyon manatını yağlı kökə, rahat-hulqum, nə bilim, canım sənə desin, quymaq kimi həzmi-rabedən keçirmiş, şellənərək gəzmişdir. Düzdür, bəzilərini tutublar, ancaq bu, onların hərəkətinin effektini azaltmır.\nUşaq vaxtı bir sovet filmi yadıma gəlir, adı yanılmıramsa “Qorxu həbləri” idi. Filmdəki alim insandan qorxu hissini götürən dərman kəşf eləməliydi. Çox dəqiq süjetini-filanı xatırlamıram, bircə möhtəşəm aktyor Georgi Jjenovun da filmdə çəkildiyi yadıma gəlir. İndi Bakı Hərbi Məhkəməsində aparılan cinayət araşdırması bizə həmin qorxu əleyhinə dərmanın kəşf edildiyini dəqiqliklə söyləməyə imkan verir. Nəcməddin müəllim ola bilsin Sovet İttifaqı dağılan ərəfədə xaosdan yararlanmış, həmin qorxu dərmanının bəzi qutularını ələ keçirmişdir.\nPrinsipcə, onun qorxusuzluğunu biz ötən zamanlarda da bəzən müşahidə etmişik, məsələn, 1993-cü ildə Kəlbəcər işğal edilən günlərə aid video var, orda Nəcməddin müəllim şəxsən avtomat götürüb bir neçə əsgəri dərə boyu qovalayır, düşmən üzərinə göndərirdi. Bənzər görüntülərə rus jurnalisti Nevzorovun Ağdərə istiqamətindəki döyüşlərə aid verilişində də təsadüf olunub. Mənim bir döyüşçü dostum isə Nəcməddin müəllimi hətta qumbaraatanla görüb.\nAncaq əlbəttə, yuxarıda sadaladıqlarımın heç birisi cəsarət əmsalı baxımından Azərbaycan Oordusundan 143 milyon əkişdirməyin tozuna da çatmır. Bu, dəftər-kitaba sığmayan qorxusuzluqdur. Hətta bəlkə dəlilik saymaq olar.\nFikrimcə, elə Fikrət müəllim və ətrafındakılar məhkəmədə bu arqumentdən möhkəm yapışaraq həbs cəzasından qurtular. Ağlı başında olan adam Azərbaycan Ordusundan, ilin-günün bu vaxtında nəsə oğurlamağa cürət edərdimi? Etməzdi. Yenə Səfər müəllimin vaxtı olsa bəlkə inanardıq. İndi zır dəlilikdir. Cahil cəsarəti ediblər - bu cür də yazmaq olar.\nZamin HACI",
        "views": "1236",
        "date": "27.09.2023 12:02",
        "link": "https://musavat.com/news/cesaretli-zirramalar_1009277.html"
    },
    {
        "title": "Qarabağa görə Gürcüstanda çevriliş hazırlığı - ŞOK DETALLAR",
        "category": "Siyasət",
        "content": "Tiflisdə “rəngi inqilab” Azərbaycan, Türkiyə və Rusiyanın geosiyasi və iqtisadi maraqlarına zərbə ola bilər; regionda yeni strateji qarşıdurma ocağı yaradılır - analitikdən şərh\n“Gürcüstanda mümkün hakimiyyət dəyişikliyi Azərbaycan, Türkiyə və Rusiyanın geosiyasi və iqtisadi maraqlarına zərbə ola bilər”. “Yeni Müsavat”ın verdiyi xəbərə görə, rusiyalı polkovnik İqor Korotçenko belə hesab edir. Onun fikrincə, Azərbaycanın Qarabağ üzərində nəzarəti tam bərpa etməsinə Qərbin (ABŞ-Fransa-Avropa Birliyi) cavabı tezliklə Gürcüstanda sabitliyi pozmaq, orada “rəngli inqilab” təşkil etmək və baş nazir İrakli Qaribaşvili hökumətinin zorla aradan götürülməsi cəhdi olacaq.\nRus hərbi analitikin sözlərinə görə, bu, Azərbaycan, Türkiyə və Rusiyanın geosiyasi və iqtisadi maraqlarına zərbə cəhdidir, baş tutsa, bu, sadalanan ölkələrin hər birinə fərqli şəkildə zərər verə bilər. Korotçenko güman edir ki, yeni təhdidləri qiymətləndirmək və Qərbin planlarına qarşı çıxmaq məqsədilə Azərbaycan, Gürcüstan, Türkiyə və Rusiya təhlükəsizlik şuralarının və ya kəşfiyyat xidmətlərinin rəhbərlərinin qeyri-rəsmi qapalı görüşünün keçirilməsinə təcili ehtiyac var. Hətta o, belə bir toplantının keçirilməsi üçün optimal yerin Bakı olduğunu düşünür.\nKorotçenko Gürcüstanda mümkün hakimiyyət dəyişikliyinə də diqqət çəkib: “Gürcüstanda İrakli Qaribaşvili hökumətinin devrilməsi və orada açıq-aşkar qərbyönlü və ya amerikapərəst qüvvələrin hakimiyyətə gəlməsi nə deməkdir? Ən mühüm boru kəmərləri - qaz (Cənub Qaz Dəhlizi) və neft (Bakı-Tiflis-Ceyhan) kəmərləri, eləcə də Bakı-Tiflis-Qars dəmir yolu Gürcüstan ərazisindən keçdiyi üçün Azərbaycan və Türkiyəni şantaj ehtimalı; Azərbaycan, Türkiyə və Rusiyaya güclü təsir və sabitliyi pozma vasitəsi kimi İrəvan-Tiflis-Brüssel-Paris hərbi-siyasi oxunun formalaşması; qlobal erməni diasporunun qüvvələrinin Azərbaycana qarşı destruktiv hərəkətlər üçün yeni tətbiq amili kimi Ermənistan-Gürcüstan əlaqəsinin strateji əhəmiyyətinin artırılması”. Bir sözlə, rus ekspertin mülahizələrində kifayət qədər maraqlı nüanslar var. Söhbət bölgədə strateji qarşıdurmanın yeni cəbhəsinin növbəti dəfə Gürcüstan olmasından gedir. Sabiq prezident Mixail Saakaşvili dönəmində ABŞ bu ölkəni tamamilə Rusiyadan qopara bilmişdi. Hazırda oxşar ssenari Nikol Paşinyan üzərindən Ermənistanla bağlı gedir. Gürcüstanda isə Rusiyaya yaxınlığı ilə seçilən oliqarx Bdzina İvanaşvilinin qurucusu olduğu “Gürcü arzusu” hakimiyyətə gəldikdən sonra ikivektorlu siyasət aparıldı: Qərbə inteqrasiyanın davam etdirilməsi, Aİ ilə tərəfdaşlıq, Rusiya ilə münasibətləri yumşaltma... Son dövrlərdə isə Qaribaşvili Aİ-yə qarşı ittihamlar səsləndirməkdədir, Ukrayna müharibəsində Qərbin Tiflis üzərindən ikinci cəbhə açmaq cəhdində olduğunu iddia edir, Moskva ilə əlaqələrin qorunub saxlanmasının vacibliyini qeyd edir. Ona görə də Gürcüstanda rusiyapərəst bir iqtidarın olduğu əsas gətirilərək çevriliş planlarının çizilməsi mümkündür. Bəs Korotçenkonun iddiaları hansı səviyyədə real görünür? Gürcüstan yenidən inqilaba hamilə ola bilərmi?\nAzad Məsiyev\nSiyasi şərhçi Azad Məsiyevin “Yeni Müsavat”a açıqlamasına görə, NATO və ABŞ Rusiyanı özünə düşmən elan edib: “Burada strateji məqsəd Rusiyanı dünya siyasi xəritəsindən silməkdir. Bu baxımdan, Rusiyaya yaxın ölkələrdə demokratiya bayrağı altında dövlət çevrilişləri, rəngli inqilablar həyata keçirildi, nəticədə həmin dövlətləri klounlaşdırdılar. Buna bariz nümunə kimi Gürcüstan, Ukrayna və Ermənistanı göstərmək olar. Birləşmiş Ştatların məqsədi Rusiyanı siyasi arenadan tamamilə kənarlaşdırmaqdır və bu istiqamətdə addımlarını davam etdirir. Ukrayna böhranı da bu səbəbdən yarandı. Nəticədə Rusiyanın Avropa ilə əlaqəsini kəsdi. Belədə isə Rusiya yeni doktrinasını cənuba - Türkiyə və İranla elan etdi. Yəni Rusiyaya Afrika qitəsinə çıxmaq üçün yeni iqtisadi doktrina lazımdır. Ancaq Rusiyanın bu planı həyata keçirməsi üçün ona Cənubi Qafqazda stabillik də lazımdır. Çünki Rusiya-ABŞ münaqişəsində iki cəbhə var: Ukrayna və Cənubi Qafqaz...”, - deyə ekspert belə dəyərləndirir.\nOnun fikrincə, Birləşmiş Ştatların artıq Paşinyan layihəsi iflasa uğrayır deyə Gürcüstan planı işə salına bilər: “Ermənistan-Azərbaycan münaqişəsinin həll edilməməsi Rusiyanın cənub doktrinasına mane olmaqda idi. Azərbaycanın 44 günlük müharibədə qələbəsi və antiterror tədbiri ilə bölgədə qaynar ocağı söndürməsi Qərbin regiondakı planlarını iflas etdirdi. Paşinyan vasitəsilə Azərbaycana təzyiq edilirdi ki, anti-Rusiya blokuna qoşulsun. Hətta bir vaxtlar Bakıda Soros Fondu yerləşirdi və niyyət ölkədə rəngli inqilab etmək, sonra Qərbpərəst iqtidar vasitəsilə Azərbaycandan Rusiyaya qarşı istifadə etmək idi. Amma Azərbaycan Sorosu ölkədən çıxardı”.\nEkspert hesab edir ki, Birləşmiş Ştatlar İrəvan üzərindən Türkiyə-Azərbaycan, İran-Azərbaycan münasibətlərinə kölgə salmağa çalışıb: “Bu planlar alınmır deyə Gürcüstan faktoru önə çıxarılır. Azərbaycanın enerji məhsulları bu ölkə üzərindən Qərbə ixrac edilir. Amerika Saakaşvili kimi birini ortaya çıxarıb dəyişiklik etmək istəyə bilər. Çünki 3+3 modelinin həyata keçməsi Amerikanın regiona daxil olmasına əngəldir. Düzdür, Gürcüstan Rusiya ilə düşmən olduğu üçün bu platformaya razı deyildi, lakin son vaxtlar rəsmi Tiflisin mövqeyində müəyyən yumşalma var. Vaşinqton da bu prosesi gördüyü üçün müdaxilə etməyə hazırlaşır. O səbəbdən Gürcüstanda etirazlar baş qaldıra bilər”.\nA.Məsiyev Qərbin Gürcüstanda kataklizm yaratmaqla əslində Paşinyanı da hədəfdən yayındırmağa cəhd göstərdiyini ehtimal edir: “Yəni mürəkkəb və çoxkombinasiyalı strateji prosesi gedir. Əgər Ermənistanla Azərbaycan arasında sülh müqaviləsi imzalansa, Qərb regiona nüfuz edə bilməyəcək. Bu müqavilə Moskvanın vasitəçiliyi ilə reallaşa bilər. Zəngəzur dəhlizi də Rusiya-Türkiyə münasibətlərinə uyğundur deyə ABŞ bu layihəyə qarşıdır. Ona görə Gürcüstan və Ermənistan üzərindən regionda qaynar ocaqlar yaratmaq istəyirlər. Bu baxımdan, Ərdoğanın təklif etdiyi dördlük formatı bölgədə sülh üçün əlverişli modeldir. Nə qədər tez gerçəkləşsə yaxşıdır...”\nEmil SALAMOĞLU\n“Yeni Müsavat”",
        "views": "9273",
        "date": "27.09.2023 11:58",
        "link": "https://musavat.com/news/qarabaga-gore-gurcustanda-cevrilis-hazirligi-sok-detallar_1009254.html"
    },
    {
        "title": "“Getmə, tərsa balası” deyə bilmədik...",
        "category": "Yazarlar",
        "content": "  Biz əvvəllər belə deyildik. Duyarlı, mərhəmətli, şəfqətli idik, dinindən, milliyyətindən, irqindən asılı olmayaraq, yıxılan görəndə qolundan tutub qaldırardıq.\nYüz dəfələrlə olub, xaricdə yaşayan həmvətənlərimiz ekstremal situasiyalarda özlərini yanan avtobusun, qatarın içinə vurub insanları xilas ediblər, dənizdə, çayda batanları qurtarmaq üçün özlərini dalğanın üstünə atıblar.\nBizimkilərdə qəribə bir yardımsevərlik var, dar ayaqda təmənna güdmədən edərlər.\nƏslində indi də eləyik, amma ermənilərə münasibətdə artıq mərhəmətliliyimiz çox tənəzzül edib. Səbəbləri dətindir, sonrakı abzaslarda yazaram.\nBir neçə gündür, Qarabağdan sadə ermənilərin köçünü əks etdirən videolar, şəkillər yayılır. Qatar-qatar, karvan-karvan gedirlər. Onlara şair Şəhriyarın sözü ilə “getmə, tərsa balası” deyə bilmirik.\nƏzizləri, qohumları ilə birlikdə o günlərin daha betərini yaşayan insanlar belə bu mənzərəyə soyuqqanlı baxa bilmirlər. O insanların nə çəkdiyini, qeyri-müəyyənlik içində hansı məchulluğa getdiklərini, başlarına nə gələcəyini bilmədiklərini bilirik.\nZarafat deyil, 60-70 yaşlı insanlar 50 il boyunca tikib başa gətirdikləri ev-eşiklərini, doğulub-böyüdükləri şəhəri, kəndi qoyub gedirlər – bəziləri yataqxanalara yerləşəcək, bəziləri çadırlarda qalacaqlar, hərəsi bir tərəfə dağılacaq, pərən-pərən düşəcəklər.\nKim bilməsə də, bunun nə demək olduğunu ermənistanlı qaçqınlar, qarabağlı məcburi köçkünlər yaxşı bilirlər.\nAncaq başqa vaxt hər kəsin, hər millətin bənzər halına acıyan insanlarımızın çoxu bu, bir dəstə erməni avantüristin (başabəla siyasətçi və ziyalıların, hərbi canilərin) girovuna çevrilmiş, bu və ya digər şəkildə o avantürada iştirak etmiş bədbəxt insanların halına acımır.\nErmənilər 35 il ərzində bizə etdikləri zülmlərlə, pisliklərlə bizi özlərinə münasibətdə özləri kimi düşünməyə, özləri qədər “mərhəmətli” olmağa gətirib çıxarıblar.\nCəmiyyətin düşüncəsinin güzgüsü olan sosial şəbəkələrdə “erməni köçü”nü əks etdirən video və fotolarla yüzlərlə, minlərlə bu cür şərhlər yazılır: “Onlara bu da azdır”; “Gedişləri olsun, dönüşləri olmasın”; “Cəhənnəmə qədər yolları var”; “Çox gözəl mənzərədir”; “Bunlar rahat maşınlarda gedirlər, biz ayaqyalın qaçmışdıq”; “Elə getsinlər, təki də qalmasın”; “Yazlq-zad deyillər, bizə güllə atanların hamısı bunların evində böyüyüb” və sair və ilaxır.\nPüskürən nifrətin lavasına yaxın getmək, qarşısında durmaq mümkün deyil. Görün, 1980-ci illərdə iki millətin arasına nifaq toxumu səpən balayanlar, aqanbekyanlar, ambarsumyanlar, kaputikyanlar, igityanlar araya necə bir düşmənçilik, qan-qada salıblar.\nBu iki millət yüz il əvvəlki ədavəti böyük ölçüdə unutmuş, yenidən bir-birilə qaynayıb-qarışmışdı, fəqət adını yuxarıdakı abzasda çəkdiyim və çəkmədiyim bədnam “erməni ziyalıları” köhnə ədavəti qızışdıraraq, öz xalqlarının beynini zəhərlədilər. Bu zəhərləmə aktı yoluxucu oldu, ermənilərin tam əksəriyyətinə sirayət etdi, əsas zərbəsi də bizə dəydi.\nBugünkü mənzərənin müəllifləri məhz həmin o balayanlar, aqabekyanlardır. Yaşları 90-a dirənib, hələ də sağdırlar və guya ki, çox sevdikləri erməni xalqının bu acı gününü seyr edirlər, vicdanları varsa, “bunların bu günə düşməsinin baiskarı biz olduq” deyə düşünməlidirlər.\nBu 35 ildə ermənilər təkcə bizim 35 mindən çox soydaşımızı öldürməyiblər, həm də içimizdəki mərhəmət hissini (ən azı onlara qarşı) öldürüblər, bizi dünyaya açıq, irəli düşüncəli, hər bir dini-milli icmayla qaynayıb-qarışmağı bacaran toplumdan millətçi şüarlar hayqıran adamlara çeviriblər.\nBiz bu məşəqqət, iztirab dolu illərdə dönə-dönə anladıq ki, bizim özümüzdən başqa kimsəmiz yoxdur, ya toparlanıb güclü olmalıyıq, ya da başqa millətlərin insaf və rəhminə ümid bəsləyə-bəsləyə daha yaman günlərə qalacağıq.\nUzun illər üstünə şikayətlənmədiyimiz ölkə, dövlət, beynəlxalq təşkilat qalmadı. Onlar bizi eləcə dinlədilər, halımıza yanırmış kimi başlarını buladılar, amma dərdimizə də bir çarə etmədilər.\nFəqət indi o əcnəbilər köçhaköçdə olan ermənilərin halına daha ürəkdən yanırlar. Erməni qaçqınlar Laçın postunu keçməmiş artıq ABŞ, Almaniya, Fransa, Hollandiya, Belçika və başqa ölkələr onlara 5, 10, 15, 20 milyon dollar və ya avro həcmində yardımlar ayırıblar. Yəni ermənilər qarabağlı köçkünlərin çəkdiyi əzab-əziyyətin onda birini çəkməyəcəklər.\nAmma yenə də, elliklə doğulub-böyüdüyn yurdundan köçmək dünyanın ən ağır, ən kədərli işlərindən biridir. Buna görə bütün məsuliyyət vaxtilə “ermənilərlə azərbaycanlılar arasında etnik uyuşmazlıq var, birlikdə yaşamaları mümkün deyil” deyən koçaryanların üzərindədir.\n***\nKöç prosesini əks etdirən videoların birində belə bir epizod var: Hərbçimiz yola düşməyə hazırlaşan mikroavtobusun içindəki qadın və uşaqlara hamburger, peçenye kimi qida paylayır. 7-8 yaşlı bir qız qidaları alır, özündən sağa-sola keçirir. Uşağın üzündə minnətdarlıq ifadəsi var, hələ heç nəyi başa düşmür. Beynini zəhərləməsələr, o, böyüyəndə bu epizodu xoş xatirə kimi xatırlayacaq, zəhərləsər, şovinistə çevriləcək.\nXalid KAZIMLI",
        "views": "2422",
        "date": "27.09.2023 11:55",
        "link": "https://musavat.com/news/getme-tersa-balasi-deye-bilmedik_1009219.html"
    },
    {
        "title": "Şəhid olanlardan ikisi polkovnik-leytenantdır- FOTO",
        "category": "Son xəbər",
        "content": "Lokal xarakterli antiterror tədbirləri zamanı şəhid olan hərbi qulluqçularımızın arasında yüksəkrütbəli şəxslər də var. \nMusavat.com Qafqazinfo.az-a istinadən xəbər verir ki, onlardan ikisi polkovnik-leytenant rütbəsi daşıyıb.\nHəmin iki şəxsdən biri DİN-in Daxili Qoşunlarının hərbi qulluqçusu Hüseynov Rəşad Rəhim oğludur. Gəncədə yerləşən N saylı hərbi hissədə xidmət edən və antiterror tədbirlərində dəstə rəhbəri kimi iştirak edərkən şəhid olan 1980-ci il təvəllüdlü R.Hüseynov Şirvan şəhərində dəfn edilib.\nŞəhid olan digər polkovnik-leytenant isə Müdafiə Nazirliyinin hərbçisi Vüsal Rüstəmovdur. 1984-cü il təvəllüdlü V.Rüstəmov Xaçmaz rayonunda dəfn edilib.\nFotoda: şəhid polkovnik-leytenant Rəşad Hüseynov",
        "views": "1751",
        "date": "27.09.2023 11:54",
        "link": "https://musavat.com/news/sehid-olanlardan-ikisi-polkovnik-leytenantdir-foto_1009278.html"
    },
    {
        "title": "Moskvada məhkəmə binasını yandıran ermənilər saxlanılıblar",
        "category": "Son xəbər",
        "content": "Rusiya Federal Təhlükəsizlik Xidməti (FDX) Moskvada məhkəmə binasını yandıran iki şəxsi saxlayıb. Avqust ayında onlar gecəyarısı oraya fitilli şüşə qoyublar.\nYanğın avqustun 29-da gecə Moskva şəhərinin Siolkovski küçəsindəki 160 saylı Məhkəmənin ərazisində baş verib. Naməlum şəxslər katibin kabinetinə od vurub və hadisə yerində yalnız içində fitil olan şüşə qoyub gediblər. Yanğın tez bir zamanda söndürülüb. Eyni vaxtda hüquq-mühafizə orqanları yanğın törədənləri axtarmağa başlayıb.\nAxtarış təxminən bir aya yaxın çəkib və sentyabrın 25-də FDX iki şübhəli - 31 yaşlı Ohannes Şukurun və 30 yaşlı Sargis Aytyan saxlanılıblar. Məhkəmə ərazisini niyə bu qədər bəyənmədikləri və bunun “Telegram”dan sifariş edilən növbəti hücum olub-olmadığını hazırda araşdırılır. Hələlik onlar yalnız əmlaka qəsdən ziyan vurmada ittiham olunurlar.\nMənbə: BAZA “Telegram” kanalı",
        "views": "775",
        "date": "27.09.2023 11:50",
        "link": "https://musavat.com/news/moskvada-mehkeme-binasini-yandiran-ermeniler-saxlaniliblar_1009276.html"
    },
    {
        "title": "Sabiq idarə rəisləri məhkəmə zalında həbs edildi",
        "category": "Kriminal",
        "content": "Xüsusilə külli miqdarda mənimsəmədə ittiham olunan Meliorasiya və Su Təsərrüfatı ASC-nin Viləşçay Su Anbarının İstismarı İdarəsinin sabiq rəisləri Ağabəy Ağayev, Mahir Əliyev və baş mühasibi Əjdər Fətullayevin məhkəməsi başlayıb.\n“Qafqazinfo”nun əldə etdiyi məlumata görə, Lənkəran Ağır Cinayətlər Məhkəməsində keçirilən ilk iclasda təqsirləndirilən şəxslərin anket məlumatları dəqiqləşdirilib.\nKeçmiş rəislər və baş mühasib ümumilikdə 1 milyon 830 min manatlıq yeyintidə ittiham olunurlar. İbtidai istintaq dövründə dəymiş ziyanın ödənilməsi məqsədilə onlar barəsində həbslə bağlı olmayan qətimkan tədbiri seçilmişdi.\nMəhkəmədə qətimkan tədbiri yenidən müzakirəyə çıxarılıb və təqsirləndirilən şəxslərin həbs ediməsinin uyğun görüldüyü qənaətinə gəlinib.\nQərara əsasən, Ağabəy Ağayev, Mahir Əliyev və Əjdər Fətullayev barəsində həbs qətimkan tədbiri seçilib, onlar məhkəmə zalında həbs ediliblər.\nQeyd edək ki, ittiham olunan şəxslər Baş Prokuror yanında Korrupsiyaya qarşı Mübarizə Baş İdarəsi tərəfindən həbs ediliblər. Ağabəy Ağayevə Cinayət Məcəlləsinin 179.3.2, 179.4 (külli miqdarda və xüsusilə külli miqdarda ziyan vurmaqla mənimsəmə), 193-1.3.2 (xeyli miqdarda cinayət yolu ilə əldə edilmiş əmlakı leqallaşdırma), 308.2 (ağır nəticələrə səbəb olan vəzifə səlahiyyətlərindən sui-istifadə etmə), 311.3.2-ci (təkrar rüşvət alma), Mahir Əliyev və Əjdər Fətullayevə həmin Məcəllənin 179.4, 308.2-ci, Sədrəddin Ağababayev və İsmayıl Əlizadəyə isə qeyd olunan Məcəlləsinin 32.5, 179.4 (xüsusilə külli miqdarda ziyan vurmaqla mənimsəməyə kömək etmə) və digər maddələri ilə ittiham elan edilib.",
        "views": "1490",
        "date": "27.09.2023 11:42",
        "link": "https://musavat.com/news/sabiq-idare-reisleri-mehkeme-zalinda-hebs-edildi_1009253.html"
    },
    {
        "title": "Şəhid olan DİN əməkdaşlarının ADLARI- SİYAHI",
        "category": "Gündəm",
        "content": "Azərbaycan Silahlı Qüvvələrinin sentyabrın 19-20-də Qarabağda həyata keçirdiyi lokal antiterror tədbirləri zamanı şəhid olan Daxili İşlər Nazirliyinin hərbi qulluqçularının adları açıqlanıb.\nMusavat.com xəbər verir ki, antiterror tədbirləri zamanı DİN-in 12 hərbi qulluqçusu şəhid olub.\nŞəhidlərin adlarını təqdim edirik.",
        "views": "1899",
        "date": "27.09.2023 11:40",
        "link": "https://musavat.com/news/sehid-olan-din-emekdaslarinin-adlari-siyahi_1009273.html"
    },
    {
        "title": "Şəhid olan hərbçilərimizin FOTOLARI",
        "category": "Son xəbər",
        "content": "Xəbər verdiyimiz kimi, Müdafiə Nazirliyi Antiterror tədbirlərində şəhid olan və yaralanan hərbçilərimizin adlarını açıqlayıb. \nMusavat.com xəbər verir ki, Antiterror tədbirlərində 192 hərbçi və 1 mülki şəxs şəhid olub, 511 hərbçi yaralanıb.\n\nŞəhid olan hərbçilərimizin fotolarını təqdim edirik.\n\n\"Allah bütün şəhidlərimizə rəhmət eləsin! Şəhidlərimizin ruhu qarşısında baş əyirik!\"\nMusavat.com",
        "views": "4347",
        "date": "27.09.2023 11:30",
        "link": "https://musavat.com/news/sehid-olan-herbcilerimizin-fotolari_1009267.html"
    },
    {
        "title": "Şəhid olan 11 nəfərin şəxsiyyəti müəyyən olunmayıb - RƏSMİ",
        "category": "Son xəbər",
        "content": "Azərbaycan Silahlı Qüvvələri tərəfindən sentyabrın 19-20-da həyata keçirilən uğurlu lokal antiterror tədbirləri nəticəsində şəhid olan 11 nəfərin şəxsiyyəti Məhkəmə Tibbi Ekspertiza tərəfindən məhkəmə genetik müayinələr aparıldıqdan sonra müəyyənləşdiriləcək.\nMusavat.com xəbər verir ki, bu barədə Səhiyyə Nazirliyindən məlumat verilib.\nQeyd edək ki, antiterror tədbirlərində 192 hərbçi və 1 mülki şəxs şəhid olub, 511 hərbçi və mülki şəxs yaralanıb.\nMusavat.com",
        "views": "996",
        "date": "27.09.2023 11:25",
        "link": "https://musavat.com/news/sehid-olan-11-neferin-sexsiyyeti-mueyyen-olunmayib-resmi_1009266.html"
    },
    {
        "title": "Bəzi yerlərdə leysan xarakterli yağış, Şahdağda qar yağıb - FAKTİKİ HAVA",
        "category": "Son xəbər",
        "content": "Ekologiya və Təbii Sərvətlər Nazirliyinin Milli Hidrometeorologiya Xidmətinin sentyabrın 27-si saat 9-a olan məlumatına əsasən 26-da günün birinci yarısında ölkə ərazisində hava şəraiti arabir yağıntılı olub, bəzi yerlərdə leysan xarakterli yağış, Şahdağda qar yağıb.\nXidmətdən Musavat.com-a bildirilib ki, sentyabrın 27-də gecə və səhər hava sabit, əsasən yağmursuz keçib.\nDüşən yağıntının miqdarı Şahdağda 10 mm, Xaltanda 9 mm, Altıağacda 7 mm, Qobustan, Quba, Qusar, İsmayıllı, Ağsu, Gəncə, Şamaxı, Yardımlı, Astarada 2 mm-dək. Bakıda və Abşeron yarımadasında 1 mm-dək olub.\nLerik, Qrız, Daşkəsən, Cəfərxan, Biləsuvar, Şahdağda duman müşahidə olunub.\nHavanın temperaturu sentyabrın 26-da Bakıda iqlim normasından 1.4 dərəcə yuxarı olub. Maksimal temperatur Bakıda və Abşeron yarımadasında 26 dərəcəyədək, Naxçıvan MR-da 28 dərəcəyədək, Aran rayonlarında 30 dərəcəyədək, dağlıq rayonlarda 17 dərəcəyədək isti olub.",
        "views": "367",
        "date": "27.09.2023 11:19",
        "link": "https://musavat.com/news/bezi-yerlerde-leysan-xarakterli-yagis-sahdagda-qar-yagib-faktiki-hava_1009264.html"
    },
    {
        "title": "“Mahmudovçu”ların intihara sürüklədiyi şəxsin qardaşı bəraət istəyir",
        "category": "Ölkə",
        "content": "Cahangir Məmmədovu özünü müalicə aldığı xəstəxananın  pəncərəsindən atmağa məcbur edən səbəblər...\n“MTN işi” üzrə zərərçəkənin hüquqi varisi Arif Məmmədov  Ali Məhkəmənin Plenumuna mərhum qardaşı Cahangir Məmmədov barəsində Gəncə Ağır Cinayətlər Məhkəməsinin  22.09.2014-cü il tarixli, 1(088)-134/2014 saylı hökmünün ləğv edilməsi və bəraətverici əsaslarla cinayət işinə xitam verilməsi barədə qərar verilməsi üçün müraciət edib.\nArif Məmmədov şikayətində göstərib ki, qardaşı vaxtilə Milli Təhlükəsizlik Nazirliyinin (MTN 2015-ci ildə ləğv olunub - E.M.) İstintaq Baş İdarəsinin rəisi olmuş Mövlam Şıxəliyev və idarənin müstəntiqi Yasin Məmmədov tərəfindən qanunsuz olaraq məhkum edilib. Baş verənlərin sonucu olaraq qardaşı intihar edib.\nArif Məmmədov Mövlam Şıxəliyev və digər 3 işçisi - Yasin Məmmədov, Vüsal Ələkbərov və Sahib Ələkbərovun cinayət işi üzrə zərərçəkmiş şəxsin hüquqi varisi kimi tanınmışdı. Bakı Hərbi Məhkəməsinin hökmü ilə Arif Məmmədovun mülki iddiası təmin edilərək, 80 min manat maddi və 10 min manat mənəvi ziyanın Mövlam Şixəliyev və Yasin Məmmədovdan tutulmasını da qərara almışdı.\nAli Məhkəməyə müraciətində Arif Məmmədov yazır: “Ləğv edilmiş Milli Təhlükəsizlik Nazirliyinin 1041 saylı cinayət işinin istintaq materiallarından görünür ki, Cahangir İbrahim oğlu Məmmədov və digərləri qabaqcadan əlbir olan bir qrup şəxs tamah məqsədilə külli miqdarda dəyəri olan pirotexniki məmulatları və \"skoç\"u Gürcüstan Respublikasından qaçaqmalçılq yolu ilə, yəni sənədlərdən aldatma yolu ilə istifadə etməklə Azərbaycan Respublikası gömrük sərhədindən, gömrük nəzarətindən keçərək Azərbaycan Respublikasına gətiriblər. Guya bununla da Azərbaycan Respublikası CM-in 206.3.2-ci maddəsində nəzərdə tutulan cinayət əməlini törədiblər.\nCinayət işinin materiallarında Gömrük Komitəsinin sədr müavini Əsgər Abdullayevin MTN-in İstintaq Baş İdarəsinin Mövlam Şıxəliyevə ünvanladığı 13\\03-22\\09046 saylı 25.09.2013-cü il tarixli məktubu var. Həmin məktubdan görünür ki, bu şəxslərin Gürcüstan Respublikasından gətirdikləri pirotexniki malların Azərbaycan Respublikası ərazisindən keçməklə İran İslam Respublikasına aparılması nəzərdə tutulub.\nAzərbaycan Respublikası 11.02.2000-ci il tarixdən  “Beynəlxalq yük daşımaları müqaviləsi haqqında” Konvensiyaya qoşulub. Beynəlxalq yük daşımaların qaydalarına əsasən qanunla qadağan edilmiş mallar(yüklər) istisna olmaqla daşınan yüklərə hər hansı müdaxilə ola bilməz. Belə olan halda daşınan yüklər Azərbaycan Respublikası Cinayət Məcəlləsinin 206.3.2-ci maddəsində nəzərdə tutulan cinayət əməlinin predmeti ola bilməz. Bundan əlavə, Qaçaqmalçılıq işləri üzrə məhkəmə təcrübəsi haqqında Azərbaycan Respublikası Ali Məhkəməsinin Plenumunun  2 iyun  2016-cı il tarixli 10 nömrəli qərarının 11-ci bəndində göstərilir ki, qaçaqmalçılıq zamanı sənədlərdən  və ya gömrük eyniləşdirilməsi vasitələrindən aldatma yolu ilə istifadə etmə dedikdə, gömrük orqanlarına CM-in 206-cı maddəsində göstərilmiş malların  və digər əşyaların keçirilməsi üçün saxtalaşdırılmış və ya qeyri-qanuni yolla əldə olunmuş, yaxud başqa mallara aid olan, habelə hüquqi qüvvəsi olmayan sənədlərdən, eləcə də saxta gömrük plomblarından, möhürlərdən, markalardan, ştamplardan və digər eyniləşdirmə vasitələrindən (GM-in 87-ci maddəsində göstərilmiş) istifadə olunması başa düşülür. Belə hallarda sənədləri saxtalaşdırmış, yaxud da saxta sənədlərdən istifadə etmiş şəxsin əməlinin CM-in 206-cı maddəsi ilə yanaşı, həm də CM-in 320.1 və 320.2-ci maddələri ilə tövsif edilməsinə ehtiyac yoxdur.\nCinayət işinin materiallarından göründüyü kimi, təqsirləndirilən Cahangir Məmmədov Gürcüstan Respublikasından keçirilən malları qanunla müəyyən edilmiş qaydada bəyan etmiş və hər hansı bir digər saxta sənəd təqdim etməmiş, gizli yolla malların keçirilməsinə cəhd etməyib.\nBütün bunlara dözməyən, yəni həbsdən azad edildikdən sonra yaranmış borclarını ödəməkdən ötrü özünə məxsus evini satmış, ailəsi ilə mütəmadi olaraq söz-söhbətlər yaranmış, bu vaxta qədər əldə etdiyi hər şeyini itirdiyinə maddi, mənəvi və psixi əziyyət çəkdiyinə görə Cahangir Məmmədov 13 iyul 2015-ci ildə ülgüc və bıçaqla özünə xəsarət yetirib, cərrahiyyə əməliyyatı olub, 14 iyul 2015-ci il tarixdə özünü müalicə aldığı xəstəxananın mətbəx otağının pəncərəsindən atıb intihar edib\".\nArif Məmmədov mərhum qardaşı barəsində Gəncə Ağır Cinayətlər Məhkəməsinin  22 sentyabr 2014-cü il tarixli hökmünün ləğv edilməsini və bəraətverici əsaslarla cinayət işinə xitam verilməsini istəyir.\nE.MƏMMƏDƏLİYEV,\n“Yeni Müsavat”",
        "views": "491",
        "date": "27.09.2023 11:18",
        "link": "https://musavat.com/news/mahmudovcu-larin-intihara-suruklediyi-sexsin-qardasi-beraet-isteyir_1009247.html"
    },
    {
        "title": "Lokal antiterror tədbirləri nəticəsində 511 hərbi qulluqçu, 1 mülki şəxs yaralanıb",
        "category": "Son xəbər",
        "content": "Lokal antiterror tədbirləri nəticəsində 511 hərbi qulluqçumuz və 1 mülki şəxs yaralanıb.\nSəhiyyə Nazirliyindən Musavat.com-a verilən xəbərə görə, yaralıların ən qısa zamanda müalicəsi üçün yüksək səviyyəli peşəkar həkim briqadaları fəaliyyət göstərir və bütün zəruri tibbi tədbirlər görülür.\nYaralı hərbçilərimizin tezliklə öz sağlamlıqlarına qovuşmasını arzu edirik.",
        "views": "812",
        "date": "27.09.2023 11:11",
        "link": "https://musavat.com/news/lokal-antiterror-tedbirleri-neticesinde-511-herbi-qulluqcu-1-mulki-sexs-yaralanib_1009262.html"
    },
    {
        "title": "Antiterror əməliyyatlarında şəhid olmuş hərbi qulluqçuların SİYAHISI",
        "category": "Son xəbər",
        "content": "19-20.09.2023-cü il tarixlərində keçirilmiş antiterror əməliyyatlarında şəhid olmuş hərbi qulluqçuların foto şəkilləri, adları, soyadları, hərbi rütbəsi və doğum tarixi haqqında məlumat təqdim olunur.\nBu barədə Musavat.com-a Müdafiə Nazirliyindən bildirilib.\n\"Allah bütün şəhidlərimizə rəhmət eləsin! Şəhidlərimizin ruhu qarşısında baş əyirik!\", - məlumatda deyilir.\nAntiterror əməliyyatlarında şəhid olmuş hərbi qulluqçuların siyahısı",
        "views": "3684",
        "date": "27.09.2023 11:08",
        "link": "https://musavat.com/news/antiterror-emeliyyatlarinda-sehid-olmus-herbi-qulluqcularin-siyahisi_1009260.html"
    },
    {
        "title": "“WhatsApp” işlədənlərə XƏBƏRDARLIQ– Dostunuzdan bu yolla virus gələ bilər - VİDEO",
        "category": "Gündəm",
        "content": "Dünyada ən çox mesajlaşma proqramı sayılan “WhatsApp” istifadəçilərinə xəbərdarlıq edib.\nBelə ki, istifadəçilərdən telefonlarına gələn doğrulama kodunu digər şəxslərlə paylaşmamaları istənilib.\nBu kod olmadan telefon nömrəni doğrulamağa çalışan şəxs prosesi tamamlaya bilməz.\nİKT üzrə mütəxəssis Samir Mehdiyev aztv-yə bildirib ki, vostap profillərinin oğurlanmasının qarşısını almaq üçün həm email, həm də mobil nömrə yolu ilə ikili qoruma aktivləşdrilməlidir.\nEkspert əlavə edib ki, profili oğurlanan şəxslərdən dostlarına virus göndərilə bilər və bu səbəbdən də ehtiyatlı olmaq lazımdır.",
        "views": "666",
        "date": "27.09.2023 11:08",
        "link": "https://musavat.com/news/whatsapp-isledenlere-xeberdarliq-dostunuzdan-bu-yolla-virus-gele-biler-video_1009246.html"
    },
    {
        "title": "Şəhidlərimizin sayı açıqlandı - RƏSMİ",
        "category": "Son xəbər",
        "content": "Antiterror tədbirlərində 192 hərbçi və 1 mülki şəxs şəhid olub, 511 hərbçi yaralanıb.\nMusavat.com  xəbər verir ki, bu barədə Azərbaycan Səhiyyə Nazirliyi məlumat yayıb.\nBildirilib ki, Azərbaycan Respublikasının Silahlı Qüvvələri tərəfindən 19-20 sentyabr 2023-cü il tarixində həyata keçirilmiş uğurlu lokal antiterror tədbirləri nəticəsində Azərbaycan Respublikasının suverenliyi tam bərpa olunmuşdur.\nLokal antiterror tədbirləri zamanı Azərbaycan Respublikasının Silahlı Qüvvələrinin 192 hərbi qulluqçusu şəhid olmuşdur.\nŞəhid olmuş hərbçilərdən 180 nəfər Müdafiə Nazirliyinin, 12 nəfər isə Daxili İşlər Nazirliyinin hərbi qulluqçularıdır. Şəhid olanlardan 1 nəfər də mülki şəxsdir.\n11 nəfərin şəxsiyyəti Məhkəmə Tibbi Ekspertiza tərəfindən məhkəmə genetik müayinələr aparıldıqdan sonra müəyyənləşdiriləcəkdir.\nEyni zamanda, lokal antiterror tədbirləri nəticəsində 511 hərbi qulluqçumuz və 1 mülki şəxs yaralanmışdır.\nYaralıların ən qısa zamanda müalicəsi üçün yüksək səviyyəli peşəkar həkim briqadaları fəaliyyət göstərir və bütün zəruri tibbi tədbirlər görülür. Yaralı hərbçilərimizin tezliklə öz sağlamlıqlarına qovuşmasını arzu edirik.\nAzərbaycan Respublikasının ərazi bütövlüyü və suverenliyi uğrunda şəhid olmuş bütün hərbi qulluqçularımızın əziz xatirəsini yad edir, ailələrinə və yaxınlarına dərin hüznlə başsağlığı veririk.\nAllah bütün şəhidlərimizə rəhmət eləsin.",
        "views": "2806",
        "date": "27.09.2023 11:01",
        "link": "https://musavat.com/news/sehidlerimizin-sayi-aciqlandi-resmi_1009258.html"
    },
    {
        "title": "Misir Rusiya şirkəti ilə neft-qaz müqaviləsi imzaladı  ",
        "category": "İqtisadiyyat",
        "content": "Rusiyanın “Zarubejneft” neft-qaz şirkəti Misirdə Nil Deltasında neft və qaz kəşfiyyatı üzrə tenderin qalibi olub.\n\nMusavat.com xəbər verir ki, bu barədə “Bloomberg” ölkənin Neft və Mineral Ehtiyatlar Nazirliyinə istinadən məlumat yayıb.\n\nİtaliyanın “Eni” şirkəti Misir tenderlərində Aralıq dənizində iki blok qazanıb, digər blok isə “Eni”, BP və “QatarEnergy” konsorsiumuna verilib.\n\nQeyd olunur ki, Misir ən azı 12 quyunun qazılması üçün 281 milyon dollar investisiya gözləyir.\n\nMusavat.com",
        "views": "284",
        "date": "27.09.2023 10:57",
        "link": "https://musavat.com/news/misir-rusiya-sirketi-ile-neft-qaz-muqavilesi-imzaladi_1009236.html"
    },
    {
        "title": "Rusiyalı politoloqdan şok: Paşinyana satqın deyirlər, amma... ",
        "category": "Siyasət",
        "content": "“İstənilən siyasət müəyyən resurslar dəsti üçün etibarlıdır. Baxın, deyirlər: “Paşinyan satqındır”. “Xəyanət” söhbəti, ümumiyyətlə, postsovet siyasətində çox dəbdədir. Amma gəlin, fürsətçi deyil, obyektiv, ekspert mövqeyi tutmağa çalışaq. Paşinyanın Ermənistanın qələbəsinin təntənəsi üçün dünyada güclü dəstəyi varmı? Yox. 90-cı illərdə olduğu kimi Ermənistan cəmiyyətində yenə də Qarabağ uğrunda könüllü kimi qeydiyyatdan keçməyə hazır olan varmı? Yox. Çünki insanlar münaqişələrdən yorulur. Cəmiyyətin demobilizasiyası var ki, nə Paşinyan, nə də Köçəryanın öhdəsindən gələ bilir”.\n“Ölkə.Az” xəbər verir ki, bunu rusiyalı politoloq Sergey Markedonov deyib.\nO deyib ki, siyasət mümkün olanın sənətidir: “Çörçil Stalinlə onu çox sevdiyi üçün yox və ya Şarl de Qoll öz ehtiraslı arzusu ilə Əlcəzairdən əl çəkmədi. Bir şey həqiqətən istədiyin üçün deyil, nəyinsə çatışmadığı üçün edilir. Amma Paşinyanın beynəlxalq dəstəyi, Azərbaycan ordusu ilə müqayisə olunan ordusu yoxdur və iki qonşu ona qarşıdır. İnsanlar, sadəcə, yorğundurlar.\nGəlin bir dəqiqəlik təsəvvür edək! Nikol Paşinyan erməni xalqı tərəfindən xəyanətdə ittiham olunur, cəmiyyət onu rədd edir və devirməyə çalışır. Alternativ varmı? Və daha çox silah olacaqmı? ABŞ Konqresi Rusiya hökuməti ilə birlikdə Qarabağı tanıyacaqmı? Yeni hökumət itirilənləri geri qaytara biləcəkmi? Ritorik suallardır.\nErməni faciəsi hər 100 ildən bir təkrarlanır. 1920-ci ildə Birinci Ermənistan Respublikası kamalistlər tərəfindən məğlub edildi. Sonra Aleksandropol müqaviləsi bağlandı, o zaman Türkiyə Ermənistanın iddia etdiyi bir çox əraziləri ələ keçirdi. Ermənistan isə təslim oldu, ermənilərin birdən-birə Leninin dühasına inandıqlarına görə yox, daha çox özünü xilas etmək üçün sovet layihəsini seçdi”.\nPaşinyanın yürütdüyü siyasətə gəldikdə rusiyalı politoloq deyib ki, o, siyasətçi kimi heç də həmişə müdrik hərəkət etmir.\n“Paşinyandan məyus olan tənqidi kütlənin olduğunu görmürük. Düşünürəm ki, erməni xalqı səfərbərlik vəziyyətində deyil, əks halda Paşinyan hansısa formada reaksiya vermək məcburiyyətində qalacaqdı, amma indi gücündən çox qorxmur. Toqquşmalar var, amma məsələ onların nə qədər geniş vüsət alması və kritik olmasıdır. İrəvandakı etirazların heç kəsi təəccübləndirməyəcəyi göz qabağındadır”, - o qeyd edib.",
        "views": "1562",
        "date": "27.09.2023 10:49",
        "link": "https://musavat.com/news/rusiyali-politoloqdan-sok-pasinyana-satqin-deyirler-amma_1009241.html"
    },
    {
        "title": "Şəhid mayor pilotun xanımı: “Sanki hiss eləmişdi, övladlarına doymurdu” -MÜSAHİBƏ",
        "category": "Müsahibə",
        "content": "2020-ci ildə 44 günlük Vətən müharibəsində xalqımızın şəhid olan qəhrəman övladlarından biri də Abbas Rza oğlu Qasımovdur.\nA.Qasımov 1986-cı il martın 17-də Qərbi Azərbaycanda anadan olub. O, 2 yaşında olanda ermənilərin azərbaycanlılara verdiyi zülmlər nəticəsində ailəsi ilə öz doğma torpaqlarını tərk etməyə məcbur qalıb, Bakıya köçüb burada yaşamağa başlayıblar. Abbasgilin qara günləri bununla bitməyib. O, 6 yaşında olanda atasını da itirib.\nOrta məktəbi bitirəndən sonra 2003-2007-ci illərdə ovaxtkı Milli Təhlükəsizlik Nazirliyinin Heydər Əliyev adına Akademiyasında daxil olub və hərbi həyatı başlayıb. 2007-ci ildə akademiyanı bitirən Abbas zastavaya göndərilib.\n4 il Azərbaycanın bir neçə rayonlarının zastavalarında xidmət edib. A.Qasımov xidmət dövründə rəhbərlik tərəfindən dəfələrlə medal və fəxri fərmanlarla mükafatlandırılıb.\n2009-cu ildə Dövlət Sərhəd Xidmətinin (DSX) Aviasiyası üçün könüllü zabitlər seçimlərində A.Qasımov 2010-cu ildə Mülki Aviasiya Akademiyasında kurslara qatılıb və uçuşlara buraxılış əldə edib. Növbəti illərdə DSX Aviasiyasında müxtəlif vəzifələrdə çalışıb.\n2010-cu ildən DSX-nin aviadəstəsində xidmətini davam etdirib. Daha sonra Bakıya gələrək DSX-nin \"N\"saylı hərbi hissədə işləyib.\nAzərbaycan Ordusunun Sərhəd Qoşunlarının mayoru olan hərbi pilot Abbas Qasımov 2020-ci il sentyabrın 27-də Azərbaycan Silahlı Qüvvələri tərəfindən Ermənistan işğalı altında olan ərazilərin azad edilməsi və Azərbaycanın ərazi bütövlüyünün bərpa olunması üçün başlanan İkinci Qarabağ müharibəsi zamanı Füzulinin azadlığı uğrunda gedən döyüşlərdə savaşıb. O, sentyabrın 27-də Füzulinin azad edilməsi zamanı baş leytenant Xalid Gözəlov ilə birgə şəhid olub. II Şəhidlər Xiyabanında dəfn olunub.\nA.Qasımov ölümündən sonra Prezident İlham Əliyevin müvafiq sərəncamları ilə “3-cü dərəcəli \"Vətənə xidmətə görə\" ordeni, “Vətən uğrunda” və \"Qubadlının azad olunmasına görə\" medalları ilə təltif edilib.\nMusavat.com Ölkə.Az-a istinadən şəhidlik zirvəsinə ucalmasının 3-cü ildönümündə mayor R.Qasımovun həyat yoldaşı Siddiqə xanımla söhbətləşib.\n- Tanışlığınız necə olub?\n- 2012-ci ildə hazırda çalışdığım məktəbə yenicə işə düzəlmişdim. Qayınanam və bacısı da bizim məktəbdə işləyirdilər. Onlar məni görüb Abbasa demişdilər. 6 ay telefonla danışdıq. Sonrası da tale, qismət. Hər şey öz-özünə axıb getdi. Ailələr tanış oldu, elçilik, nişan oldu. Yollarımız orda kəsişmişdi. 2013-cü ildə də ailə həyatı qurduq.\nHazırda da qayınanamla eyni məktəbdə işləyirik.\n - Adətən, hərbçilər evdə çox şeyi demirlər...\n- Elədir. Yoldaşım da çox şeyi demirdi. Nə vaxt soruşsan, deyirdi, normaldır. Onsuz da biz müharibə şəraitində yaşayırdıq. Nələr-nələr ediblər. Müəyyən şeyləri deyirdi, amma mənə o qədər də çatmırdı. Müharibənin başlayacağını bir gün qalmış dedi. Bilirdilər. Yoldaşım müharibəyə ilk gedən pilotlardan idi. Ən birinci şəhid olan pilotlar Abbas və manqa yoldaşı olan zabit idi.\nMüharibədən bir gün əvvəl getməyə hazırlaşırdı. Axşam evə gec gəldi. Saat təxminən 7-8 olardı. Son vaxtlar onun həyatı çox qarmaqarışıq idi, amma heç nə demirdi. Dedi ki, sabahdan Yevlaxa gedirik, ola bilər başlayaq. Əslində, hansı rayona gedəcəyini deməmişdi. Abbas elə deyəndə, dedim ki, inanmıram başlasın. Belə. Getdi də... Gediş o gediş, sonuncu dəfə Abbası onda gördük.\n- Gedəndən sonra heç telefonla danışmaq fürsətiniz olmuşdumu?\n- 25-i axşamı gəldi evə, yemək yedi. 26-sı səhər həmişə kimi yola saldım. Dedim yəqin axşam evə gələr. Həmin gün axşam mesajlaşdıq. Qayınanam evdə idi. Zəng vurub onunla danışıb. Bir-iki kəlmə necəsiniz-filan soruşub. Qayınanama da deyib ki, ola bilsin müharibə başlasın, ehtiyatlı olun. Xeyir-dua verib. Axırıncı danışığı oldu. Sentyabrın 27-si xəbərimiz oldu ki, müharibə başlayıb. Onlar 23-ü tezdən havaya qalxmışdılar. Elə həmin vaxtı da şəhid olmuşdu. Xəbərimiz yox idi. Zəng vurduq, çatmadı. Ondan sonra əlaqə tamamilə kəsildi. Dedilər ki, sağdır, narahat olmayın. Min dənə bəhanə gətirdilər. 28-i səhər xəbəri gəldi... Göydə şəhid olmuşdu.\n - Yoldaşınız övladlarına hansısa vəsiyyət etmişdimi?\n- Böyük oğlumun 9 yaşı, balacanın isə 7 yaşı var. Ataları şəhid olanda böyük oğlumun 6 yaşı vardı. Abbas son günlərini yaşadığını hiss edirmiş kimi həmin vaxt daim övladlarını görmək, onlarla vaxt keçirmək istəyirdi. Hətta axşam evə gələcəyini bildiyi halda gündüz işdə boş vaxt tapan kimi zəng edib övladları ilə görüntülü danışır, sanki onları görməkdən, onlarla danışmaqdan doymurdu. İşdən evə gələndə çalışırdı ki, həmişə əli dolu gəlib övladlarını sevindirsin. Onların sevinci ilə ürəyi fərəhlə dolurdu. Çünki özü atasız böyümüş, bu cür sevinc hisslərinə doymamışdı.\nVəsiyyət kimi yox, sadəcə, xeyir-dua kimi həmişə deyirdi ki, dərslərinizi yaxşı oxuyun, şuluqluq etməyin, böyüyəndə yaxşı işlərdə işləyin. Həmişə istəyirdi ki, uşaqlar tərbiyəli, böyüklərinə qarşı hörmətli, adət-ənənəyə sadiq olsunlar. Yalnız bunları deyirdi.\n- Bəs istəyirdimi oğulları da hərbçi olsun?\n- Yalan deməyim, deyirdi ki, çox çətindir, istəmərəm hərbiyə gəlsinlər. Bunun da səbəbi o idi ki, özü atasız böyümüşdü deyə, həyatında çətinlikləri çox olmuşdu. Amma böyük oğlum həmişə deyirdi ki, mən də atam kimi pilot olacağam. Amma atası şəhid olandan sonra uşaq qorxdumu, ya nədəndir bilmirəm, təsirləndi. Dedi, yox, olmayacağam. Abbasın bir sözü vardı – deyirdi: nə olursa olsun, başmaqçı da olsan, yüksək vəzifələrdə də çalışsan, bərbər də işləsən, işinin yaxşı biləni ol ki, hamının sənə ehtiyacı olsun. İşini yaxşı görən adamı hamı sevir.\n- Vətən sevgisini necə ifadə edirdi?\n- Özü Qərbi Azərbaycanın Masis rayonundan idi. Vaxtilə ermənilər onları doğma yurdlarından çıxaranda köçkün həyatı yaşamışdı. Qayıtmaq istəyirdi. O daha çox vətən sevgisini əməlində göstərirdi. Kənardan necə görünür bilmirəm, hərbi həyatı çox çətindir. Məncə, bu çətinliyə dözməsi elə bu sevginin göstəricisidir. Biz ailə həyatı qurandan ancaq ezamiyyətlərdə olurdu. Hər zaman işini layiqincə yerinə yetirməyə çalışırdı. Qarabağ haqqında danışanda da həmişə deyirdi ki, müharibə olsaydı, torpaqlarımızı qaytarardıq.\n- Bəs nə vaxtsa şəhidlik barədə nəsə demişdi?\n- Şəhid olanlara həsədlə baxırdı. İstəyinə çatdı, bir pilot kimi göylərdə şəhid oldu.\n- Abbas Qasımov xasiyyətcə necə biri idi?\n- Xasiyyətcə ağır idi. Böyüklərinə qarşı çox hörmətli idi. O hər zaman yaşından böyük idi. Kimin nə dərdi, problemi olurdu hamıya qaçırdı. Hamı üçün hər şeyi edərdi, amma gəlib bir kəlmə deməzdi. O, şəhid olandan sonra gəlib danışırlar ki, bizim üçün bunları edib. Bir dəfə Moskvada olan dostunun atası rəhmətə gedəndə bütün dəfn işlərini özü görmüşdü, xərcini qarşılamışdı. Evdə bir kəlmə də danışmamışdı bu barədə. Qohum-əqrəbaya, hər kəsə köməyə çatırdı. Problemdən qaçmazdı, necə deyərlər, başqaları üçün özünü öldürürdü.\n- Yəqin ki, hərbçi yoldaşı olmaq hər zaman çətin olub.\n- Əlbəttə. Ailə həyatı quranda heç belə olacağını düşünməmişdim. Birincisi, evdə olmur. Daim ezamiyyətdə olur. Ailə qurandan sonra heç birinci övladımız doğulmamışdı. Hər həftə aviabazaya gedirdi, bazar günü qayıdırdı. Uşaqlar doğulduqdan sonra da 20 gündən, 40 gündən bir gəlirdi.\n- Çox vaxt yaxın doğmaların başına nə isə gələndə ən yaxınlar bunu hiss edir...\n- Sentyabrda məktəblər açılmışdı. İş başlamışdı. Uşaqları məktəbə aparırdım, özüm işə gəlirdim. Qaçaqaça düşmüşdüm. O vaxtlar başım elə qarışmışdı ki, sanki əlavə nəysə düşünməyə vaxt olmurdu.\nAmma bilmirdim ki, Abbas göylərdədir. Elə bilirdim ki, ona heç vaxt heç nə olmaz. Qəti ağlıma gəlmirdi ki, Abbasa nəysə ola bilər.\n26-sı axşam sabah “havaya qalxacağıq” mesajını yazmışdı. Həmin gecəni yata bilmədim. Qayınanam namaz qıldı, telefondakı fotosuna ayətül-kürsünü oxuyub üfləyirdim. Gecə səhərə qədər gözüm televizorda idi. 27-si günü nə çəkdim bir Allah bilir, bir də mən. Ehtimalları düşünsə də, insan inanmaq istəmir.\n- Bəs övladlarınıza bu xəbəri necə verdiniz?\n- Övladlarıma da xəbəri sentyabrın 28-i verdim. Ağlayırdım. Uşaqlar soruşdu ki, ataya nə isə olubmu? Dedim, ata yoxdur. Böyük oğlum Əlirza qayıtdı ki, ata yoxdur, mən varam, ana. Uşaqdır, başa düşmürdü ki, nə mənada yoxdur.\nAtalarını dəhşət çox istəyirdilər. Hərdən deyirlər ki, qayıdıb gəlsin. Böyük oğlum deyir, hər şeyi edərəm, həyatımı da verərəm ki, ata qayıtsın. Keçən dəfə sual verdim ki, birdən qapı döyülsə, atan gəlsə, nə hiss edərsən? Dedi ki, oy ana, dəli olaram sevincimdən.\nAmma onu deyim ki, uşaqlar bu dönəmi travma alaraq keçirmədilər. Yas dövründə onları evdən uzaqda tutdum. Çalışdım ki, neqativ ab-havanı çox hiss etməsinlər. Evə qonaq gələn kimi özləri otaqlarına keçirdilər.\nBaxıram ki, böyüdükcə daha çox başa düşürlər. Qonşunun qapısı döyüləndə, kimsə “ata” deyib qapıya qaçanda oğlum deyir, mən də istəyirəm ata gəlib qapını döysün.\n- Son olaraq nə demək istərdiniz?\n- Şəhidlər heç vaxt ölmür. Amma mən çox arzu edərdim ki, şəhidlər və şəhid ailələri heç vaxt unudulmasın. İllər keçsə də, şəhidlərimiz hər zaman xatırlansın, lazımi hörmət qoyulsun.\nAbbas şəhid olduqdan sonra həyatım qaranlıq tunel kimi görünürdü. Tunelin ucundakı işığı görə bilmirdim. Allah hər birimizi övladlarımızdan yarıtsın. Tək arzum onları böyüdüb yaxşı təhsil verməkdir. Allah bütün şəhidlərimizə rəhmət eləsin.\nÇox təəssüf ki, bu yaxınlarda yenə də şəhidlərimiz oldu. Onların ailələrinə də səbir və dözüm diləyirəm. Bilirəm çox çətindir, ən azı övladlarına görə möhkəm olsunlar.",
        "views": "1238",
        "date": "27.09.2023 10:46",
        "link": "https://musavat.com/news/sehid-mayor-pilotun-xanimi-sanki-hiss-elemisdi-ovladlarina-doymurdu-musahibe_1009237.html"
    },
    {
        "title": "Baş nazir bu şəxslərlə bağlı QƏRAR İMZALADI",
        "category": "Son xəbər",
        "content": "Nazirlər Kabinetinin “Çətin həyat şəraitində olan şəxslərin (ailələrin) dövlət sosial xidmət müəssisələrinə yerləşdirilməsi Qaydası”nın təsdiq edilməsi barədə” 2013-cü il 5 noyabr tarixli 320 nömrəli qərarında dəyişiklik edilib.\nMusavat.com xəbər verir ki, bununla bağlı Baş nazir Əli Əsədov Qərar imzalayıb.\nDəyişikliyə əsasən, bu Qaydanın 2.1-ci, 2.2-ci, 2.4-cü və 2.5-ci bəndlərində nəzərdə tutulan sənədlərin və ya məlumatların Elektron Hökumət İnformasiya Sistemi vasitəsilə müvafiq dövlət orqanından (qurumundan) əldə edilməsi mümkün olduqda, həmin sənədlər və ya məlumatlar ərizəçidən tələb edilməyəcək. Bu sənədlərin və ya məlumatların Elektron Hökumət İnformasiya Sistemi vasitəsilə əldə edilməsi mümkün olmadığı hallarda onların təqdim edilməsi ərizəçinin razılığı ilə sorğu əsasında müvafiq dövlət orqanından (qurumundan) tələb olunacaq və ya ərizəçi tərəfindən təmin ediləcək.",
        "views": "2264",
        "date": "27.09.2023 10:46",
        "link": "https://musavat.com/news/bas-nazir-bu-sexslerle-bagli-qerar-imzaladi_1009234.html"
    },
    {
        "title": "Bakıda sülhdən danışıb, İrəvanda “bomba partlatdı” - Klaar müəmması...",
        "category": "Ölkə",
        "content": "Ermənistanı sülh gündəliyindən caydıracaq təklifdə Aİ-nin məqsədi nədir?\nAzərbaycan Prezidenti İlham Əliyev ötən həftəsonu Avropa İttifaqının Cənubi Qafqaz üzrə xüsusi nümayəndəsi Toivo Klaarı qəbul edib. Görüşdə regional məsələlərlə bağlı fikir mübadiləsi aparıldı. Toivo Klaar dövlətimizin başçısının Azərbaycan xalqına 20 sentyabr tarixli müraciətini, həmin müraciətdə Qarabağın erməni əhalisinin reinteqrasiyası ilə əlaqədar səsləndirdiyi fikirləri və Yevlaxda Qarabağ bölgəsinin erməni sakinlərinin nümayəndələri ilə keçirilmiş görüşü müsbət qiymətləndirdiyini bildirib.\nDövlət başçısı öz növbəsində Azərbaycan xalqına 20 sentyabr tarixli müraciətində Qarabağın erməni əhalisinin reinteqrasiyası ilə bağlı söylədiyi fikirlərə toxundu, onların bütün hüquqlarının - təhsil, mədəniyyət, din, bələdiyyə, seçki və digər hüquqlarının təmin olunacağını bildirib. Prezident İlham Əliyev hazırda Ermənistanla Azərbaycan arasında sülh müqaviləsi üçün regionda daha yaxşı imkanların yarandığını qeyd edib. Bakıdan sonra Aİ rəsmisi İrəvana gedib. Amma belə görünür ki, T.Klaar Bakıdakı kimi sülhpərvər olmayıb. Minval.az-ın etibarlı qaynaqlardan əldə elədiyi məlumatlara əsasən yazıb ki, İrəvanda Təhlükəsizlik Şurasının katibi Armen Qriqoryanla görüşü zamanı T.Klaar Ermənistan üçün “Avropa Sülh Mexanizmi” (“European Peace Facility”) proqramının imkanlarından yararlanmağa söz verib. Bu proqram qlobal təhlükəsizliyi dəstəkləməyə yönəlməklə yanaşı, özündə Avropa İttifaqının hərbi və müdafiə sahəsində fəaliyyətlərinin büdcədənkənar maliyyələşdirilməsi mexanizmini ehtiva edir. Bura öldürücü silahların çatdırılmasının maliyyələşdirilməsi də daxildir. Məhz həmin proqram çərçivəsində Ukrayna Silahlı Qüvvələrinin müasir silah və sursatla təchizatı maliyyələşdirilir. Toivo Klaar Ermənistan üçün “Avropa Sülh Mexanizmi”nə çıxış açacağını vəd edirsə, o zaman heç bir şübhə yox ki, Aİ bu mexanizmin köməyi ilə Ermənistanı yeni müharibəyə hazırlamağı planlaşdırır. Özü də elə bir vaxtda ki, Azərbaycan və Ermənistan arasında sülh sazişi üçün həqiqətən tarixi şans yaranıb Aİ-də Ermənistanın hərbiləşdirilməsi prosesi də Litva, Bolqarıstan və İsveç tərəfindən fəal dəstəklənir. Həmçinin yaxın gələcəkdə Fransa və Almaniyadan əlavə heyətin gəlməsi ilə Ermənistanda EUMA Avropa kəşfiyyat və hərbi missiyasının şəxsi heyətinin artırılması gözlənilir.\nOnu da qeyd edək ki, Ermənistanın hərbiləşdirilməsi prosesi Aİ-də Litva, Bolqarıstan və İsveç tərəfindən də fəal şəkildə dəstəklənir. Bakıda sülhdən danışıb Ermənistana əslində müharibə planı təklif edən Aİ rəsmisinin addımları necə şərh edilməlidir? Ermənistanı sülh gündəliyindən caydıracaq Aİ-nin məqsədi nədir?\n Şəhla Cəlilzadə\nBeynəlxalq münasibətlər üzrə şərhçi Şəhla Cəlilzadə məsələlərə bu cür şərh verdi: “Avropa Sülh Mexanizmi Avropanın qlobal təhlükəsizlik sistemində öz iştirakını və təsir gücünü artırmaq üçün 2021-ci ildə təsis olunan, 2021-2027-ci illər üçün ümumi 12 milyard avro büdcəsi olan yeni bir təşəbbüsdür. Bu təşəbbüsün hansısa bölgədə və ya münaqişə zonasında gerçəkləşməsi üçün Aİ-yə üzv dövlətlərin hər birinin razılığı, yəni ümumi konsensus, o cümlədən NATO ilə razılaşdırma olmalıdır. Məsələn, Ukrayna məsələsində bu konsensus və razılıq mövcuddur. Odur ki, Qərbin Rusiya-Ukrayna müharibəsində məhz öz təhlükəsizliyi perspektivindən yanaşaraq Ukraynanı silahlandırdığı söylənə bilər. Bununla yanaşı, hazırda Qərbin, xüsusilə ABŞ-ın təhlükəsizlik maraqlarının Afrika və Yaxın Şərq bölgəsindən gedərək daha çox Asiyaya yönəlməsi Aİ-nin gələcək perspektivdə \"sülh mexanizmini\" burada işə salmaqda maraqlı olacağı ehtimalını yaradır. Aydın məsələdir ki, Avropa İttifaqı Azərbaycanı öz rəqibi olaraq görmür, əksinə, bir sıra sahələrdə, xüsusilə enerji sahəsində dərin bir əməkdaşlıq mövcuddur. Ermənistan isə hələ də Rusiya orbitindən tam çıxmayıb, yəni “Ukraynalaşmayıb”. Odur ki, Ermənistanda bu mexanizmin işə düşməsi barədə Aİ çərçivəsində vahid konsensus yoxdur. Fransa ayrılıqda siyasi və hərbi baxımdan Ermənistanı dəstəkləyə bilər, necə ki, Makron bugünlərdə “Biz Ermənistanın yanındayıq və ona dəstək olacağıq” açıqlamasını verdi, eynilə bir sıra digər Aİ ölkələri də həmçinin bu mövqedən məsələyə yanaşa bilər. Lakin ümumi olaraq Aİ-nin anti-Azərbaycan yönümlü belə bir təşəbbüsdə iştirak edəcəyini söyləmək olmaz. Məsələn, elə ən son 19-20 sentyabr 2023-cü il tarixli lokal xarakterli antiterror tədbirlərinə reaksiya olaraq Azərbaycana qarşı sanksiya tətbiqinə çağırış edən Avropa Parlamentinin qərarından sonra Aİ Azərbaycanın davranışını pisləyən bəyanat qəbul etməyə çalışıb, lakin buna Macarıstan veto qoyaraq mane olub. Aİ-nin Ermənistanın hərbi gücünün artırılması və modernləşməsində  iştirakı Paşinyan hakimiyyətinin arzusu, istəyidir. O, Ermənistanı Rusiyadan uzaqlaşdırıb Rusiyanın Cənubi Qafqazda iştirakını yox etməyə çalışmaqla Qərbin buradakı iştirakının artacağını düşünür. Lakin ermənilər özləri də etiraf edir ki, çoxsaylı xahişlərə baxmayaraq, hələ ki belə bir dəstəyi əldə edə bilməyiblər. Bu dəstəyin əldə olunması üçün gərək rəsmi İrəvan Rusiyaya ikinci cəbhə aça, buna isə gedib-getməyəcəkləri, hələ ki bəlli deyil. Lap əgər Ermənistan Rusiyanın 102-ci bazasını ölkədən çıxarmağa, əvəzinə bölgəyə Qərb təsisatlarını gətirməyə və Qərbin dəstəyini əldə etməyə nail olarsa belə, Azərbaycan da öz strateji müttəfiqləri ilə birgə regional siyasətini icra etməyə davam edərək bütün bu çağırışlara seyirci qalmayacağı aydındır\".\nAsif Nərimanlı \nSiyasi analitik Asif Nərimanlı hesab edir ki, Avropa İttifaqının sərgilədiyi ikili mövqe Azərbaycanın antiterror tədbirlərindən sonra bölgədə dəyişən vəziyyətlə bağlıdır: “Artıq separatçılar təslim oldu və Qarabağda mərkəzi hakimiyyətin tam bərpası prosesi sürətlə gedir. Bu, həm Bakı və İrəvan arasında sülh danışıqlarındakı vəziyyəti dəyişəcək, həm də bu danışıqlarda vasitəçi kimi hansı tərəfin önə çıxacağını da. Ermənistan son üç ildə Qarabağdakı ermənilərin \"hüquq və təhlükəsizliyini\" sülh danışıqlarında irəli sürür, bununla prosesi tormozlayırdı, artıq bu kart əlindən çıxdı. Və belə görünür ki, Qarabağda Bakının antiterror tədbirlərinə neytral qalan Rusiya əsas vasitəçi kimi önə çıxacaq. Çünki Rusiya anladı ki, Qarabağı platsdarm kimi saxlamaq onun bütövlükdə Cənubi Qafqazdakı mövqelərinə mənfi təsir edir, Ermənistan siyasi oriyentasiyasını dəyişdirir, həm də Qərb ölkələrinin bölgəyə müdaxiləsi artır. Qarabağda Bakının tələblərini qəbul edən Moskva Azərbaycan və Ermənistan danışıqlarında əsas vasitəçiyə çevrilmək, sülh sazişinin imzalanmasına nail olmağa çalışacaq. Bu prosesdə Türkiyənin də iştirakı bölgəyə kənar oyunçuların girişini məhdudlaşdırır, istisna deyil ki, proseslər Ərdoğanın təklif etdiyi dördtərəfli görüş kontektində inkişaf edəcək. Bütün bunlar Avropa İttifaqının və ittifaqın əsas ölkələri olan Fransa və Almaniyanın bölgədəki maraqlarına uyğun deyil, ona görə Ermənistanı silahlandırmaqla, müdafiə etməklə bölgədəki mövcudluqlarını və iştirakçılığı İrəvan üzərindən saxlamağa çalışırlar\".\nCavanşir ABBASLI\n“Yeni Müsavat”",
        "views": "1474",
        "date": "27.09.2023 10:44",
        "link": "https://musavat.com/news/bakida-sulhden-danisib-irevanda-bomba-partlatdi-klaar-muemmasi_1009232.html"
    },
    {
        "title": "Bakıda “Prius” hasarı dağıdıb həyətə girdi- Video",
        "category": "Hadisə",
        "content": "Bakıda qeyri-adi yol qəzası baş verib.\n“Qafqazinfo” xəbər verir ki, hadisə Binə qəsəbəsində qeydə alınıb. “Toyota Prius” markalı avtomobilin sürücüsü nəqliyyat vasitəsini qəsəbədaxili yollardan birində hasara çırpıb. Sürətlə daş hasara çırpılan avtomobil yaşayış evinin həyətinə daxil olub.\nHadisənin görüntülərini təqdim edirik:",
        "views": "953",
        "date": "27.09.2023 10:35",
        "link": "https://musavat.com/news/bakida-prius-hasari-dagidib-heyete-girdi-video_1009231.html"
    },
    {
        "title": "İraqda toyda 100 adam yanıb-ölüb",
        "category": "Dünya",
        "content": "İraqın şimal əyalətində toy şənliyi 100-ə yaxın insanın ölümü və 150-dən çox insanın yaralanması ilə başa çatıb.\nMusavat.com xarici mediaya istinadla xəbər verir ki, faciəyə səbəb atəşfəşanlığın səbəb olduğu yanğın olub.\nBildirilir ki, tədbirdə atəşfəşanlıq təşkil edilib və bu da yanğına səbəb olub. Hadisənin baş verdiyi zal tez alışan panellərlə üzlənmiş olduğundan yanğın çox sürətlə yayılıb. Nəticədə zalın bəzi hissələri dağılıb.\nÇoxlu sayda itki olduğuna görə İraqın Səhiyyə Nazirliyi Bağdad və digər əyalətlərdən əlavə qüvvələr göndərib.\nFaciə qurbanları arasında yeni evlənənlərin olub-olmadığı hələlik məlum deyil. Əyalət qubernatoru bildirib ki, ölənlərin vəziyyəti barədə də məlumat yoxdur, ona görə də ölənlərin sayı arta bilər.\nMusavat.com\n ",
        "views": "745",
        "date": "27.09.2023 10:15",
        "link": "https://musavat.com/news/iraqda-toyda-100-adam-yanib-olub_1009229.html"
    },
    {
        "title": "“Azərbaycan heç kimi Qarabağı tərk etməyə məcbur etmir”",
        "category": "Gündəm",
        "content": "“Azərbaycan heç kimi Qarabağı tərk etməyə məcbur etmir”.\n“Report” xəbər verir ki, bu barədə Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev “DW” nəşrinə açıqlamasında deyib.\nOnun sözlərinə görə, Qarabağı tərk etmək sakinlərin şəxsi və fərdi qərarlarıdır.\nPrezidentin köməkçisi əlavə edib ki, antiterror tədbirləri zamanı Qarabağda mülki əhali və mülki infrastruktur hədəfə alınmayıb.",
        "views": "751",
        "date": "27.09.2023 10:07",
        "link": "https://musavat.com/news/azerbaycan-hec-kimi-qarabagi-terk-etmeye-mecbur-etmir_1009228.html"
    },
    {
        "title": "Zəfərə gedən Yolun siyasi-sosioloji və hərbi-təhlükəsizlik fəlsəfəsi",
        "category": "Gündəm",
        "content": "27 sentyabr 2020-ci il\nVətən müharibəsinin başladığı gün - 27 sentyabr 2020-ci il Azərbaycan Milli Dövlətçilik İnstitutunun Qızıl tarixi, qürur və şərəf simvolu salnaməsidir. Bu tarixdən başlayan Qarabağın azadlığı uğrunda Haqq-Ədalət savaşı sübut etdi ki, Azərbaycan Xalqı vahiddir, bölünməzdir, öz Vətəni-torpaqları uğrunda vuruşa hər zaman hazırdır. \nAzərbaycanın hərbi-strateji təhlükəsizlik tarixində - 27 sentyabr 2020-ci il işğalçı Ermənistanın təcavüzünə cavab verilən 44 günlük Vətən müharibəsinin başlanması günüdür. Xalq bu günü 30 il inamla gözləyib. Erməni vəhşilikləri, qəddarlıqları bu illər ərzində öz faşist xisləti ilə qəzəb, nifrət hissini söndürməyib, əksinə, daha da alovlandırmışdı.\nQalibiyyət uğrunda tarixi Qarabağ torpaqlarının işğaldan azadlığının başlanğıcı - 27 sentyabr 2020-ci il Qisas günü idi.\nBu illər ərzində “keçmiş dağlıq qarabağ” münaqişəsinin sülh yolu ilə həlli imkanları istiqamətində Prezident İlham Əliyev beynəlxalq aləmdə ciddi siyasi-təbliğati iş aparmışdı.\n  Xalqın və dövlətin səbrini tükəndirən işğalçının getdikcə azğınlaşması, işğal edilən ərazilərdə möhkəmləndirməyə cəhd, ATƏT-in keçmiş Minsk Qrupunun qəbul etdirdiyi “Əsas Prinsiplər”ə təcavüzkar Ermənistanın əməl etməməsi, saxta “dağlıq qarabağ respublikası”nın mərkəzinin Xankəndindən Şuşaya köçürmə planı – “yeni müharibə, yeni ərazilər” kimi bəyanatlar, dünyanın müxtəlif yerlərində yaşayan ermənilərin qanunsuz olaraq Qarabağa yerləşdirilməsi, toponimlərin adlarının dəyişdirilib, tarixi abidələrin özlərinkiləşdirilməsi kimi dözülməz, riyakar davranışlar xalqın və dövlətin səbrini daşdırmışdı. Başqa bir amil 5 avqust 2019-cu ildə Xankəndində keçirilən mitinqdə Ermənistanın baş naziri N.Paşinyanın “Artsax Ermənistandır və nöqtə” deməsi artıq danışıqlar məsələsini belə dağıtdı.\n         2020-ci il iyulda təcavüzkar Ermənistanın Azərbaycanın dövlət sərhədlərini atəşə tutması, münaqişə zonasından çox uzaq olan Tovuz rayonuna hücumu vəziyyətin daha da gərginləşməsinə səbəb yaratdı. Azərbaycan-Ermənistan dövlət sərhədindəki döyüşlər zamanı 14 iyul 2020-ci il Bakıda ümummilli mitinq keçirildi, on minlərlə insan “Qarabağ Bizimdir”,  “Qarabağ Azərbaycandır”, “Eşq olsun Milli Orduya”, “İrəli” şüarları səsləndirərək torpaqlarının azadlığı uğrunda vuruşa hazır olduqlarını bildirdilər. Artıq xalq könüllü səfərbərlik xidmətlərinə yazılırdı. 15 iyul 2020-ci ildə Prezident, Ali Bas Komandan İlham Əliyev bəyan etdi ki, hərbi xidmətə getmək istəyənlər şəxsi məlumatlarını Səfərbərlik və Hərbi Xidmətə çağırış üzrə Dövlət xidmətinə təqdim edə bilərlər. Torpağını işğaldan azad görmək istəyən nəinki oğlan və qızları, hətta xaricdəki soydaşlar, ehtiyatda olan hərbçilər, müharibə əlilləri və veteranlar hərbi əməliyyatlarda iştirak üçün Müdafiə Nazirliyinə müraciət ünvanlamışdılar. Bəlkə də dünyada yeganə xalq idi ki, Ali Baş Komandanın hərb əməliyyatlarına başlamağını istəyir, müharibəni xoş istəklə qarşılayırdı.\n  27 sentyabr 2020-ci il - 1994-cü ildə bağlanan atəşkəsi pozub Azərbaycan Silahlı Qüvvələrinin mövqelərinə ardıcıl zərbələr endirən, Tərtər, Ağdam, Füzuli və Cəbrayıl rayonlarının yaşayış məkanına atəş yağdıran təcavüzkar layiqli cavabını aldı. Şəmkir, Beyləqan, Ağdam, Füzuli, Cəbrayıl, Goranboy, Tərtər, Bərdə, Ağcabədi və Gəncə şəhərlərində dinc əhalinin yaşayış yerləri raketlərdən bombardmana tutuldu. Azərbaycana qarşı bu yeni təcavüz beynəlxalq hüququn əsas norma və prinsiplərinin, Beynəlxalq Humanitar Hüququn, 1949-cu il Cenevrə Konvensiyası, 1993-cü ildə qəbul edilən Ermənistan silahlı qüvvələrinin Azərbaycanın işğal etdiyi ərazilərdən tam və qeyd-şərtsiz çıxarılmasını tələb edən BMT-nin Təhlükəsizlik Şurasının 822, 853, 874, 884 qətnamələrinin Ermənistan tərəfindən pozulması idi.\n27 sentyabr 2020-ci ildə Prezident, Silahlı Qüvvələrin Ali Baş Komandanı İlham Əliyev televiziyada xalqa müraciət edərək bildirdi ki, Qarabağ torpaqlarının işğaldan azadlığı uğrunda Vətən müharibəsi başladı və bəyan etdi ki: “Qarabağ Azərbaycandır!”. Vətən müharibəsinin hərbi-strateji tarixində Prezident İlham Əliyevin “Qarabağ Azərbaycandır!” şüarı simvola çevrildi.\n27 sentyabr Azərbaycan Milli Məclisinin təcili xüsusi iclası çağırıldı və ölkədə “Hərbi vəziyyətin” elan edilməsi qərarı qəbul olundu. Ali Baş Komandan tərəfindən bu qərar imzalanaraq, Bakı şəhəri və ölkənin bir neçə bölgəsində hərbi vəziyyət tətbiq edildi, sentyabrın 28-də də ölkə üzrə qismən səfərbərlik elan olundu. Və:\n- Bu haqq və ədalətin bərpasına istiqamətlənən strateji-hərbi-siyasi qərar idi.\n- Bu qalibiyyət istəyən Azərbaycan xalqının Dövlət-Ordu Birliyinin təmsili idi.\n- Bu tarixi Qarabağ torpaqlarının Azərbaycanın bölünməz tərkib hissəsi olmasının siyasi-inzibati-hərbi təsdiqi idi.\n           Prezident İlham Əliyev vurğuladı ki: “Bizim Ermənistan ərazisində hərbi hədəflərimiz yoxdur... Ermənistan bu təxribatı törətməklə hansı məqsədi güdürdü. İlk növbədə Azərbaycan torpaqlarının işğalı onların planındadır və onlar bunu gizlətmirlər. Onların hərbi-siyasi rəhbərliyi Azərbaycanı yeni işğalla hədələməyə çalışırdı, yeni ərazilər uğrunda yeni işğal siyasəti idi. Digər səbəb  Ermənistanda mövcud olan çox ciddi sosial, iqtisadi və siyasi məsələlərdən ölkə əhalisinin fikrini yayındırmaq və Azərbaycandan düşmən obrazı yaratmaqdır. Daha bir səbəb isə Ermənistan hər vəchlə çalışır ki, danışıqlar prosesi pozulsun və deyə bilərəm ki, buna nail olub. Məhz Ermənistanın riyakar, qeyri-konstruktiv və yalançı siyasəti nəticəsində hazırda danışıqlar dayanıbdır.  Azərbaycanın qədim şəhəri olan Şuşada qondarma kriminal xunta rejiminin başçısının “andiçmə” mərasimi olmuşdur. Bu təxribat deyilmi? Bu bizə qarşı təhqirdir”. (1)\n27 sentyabr 2020-ci il – Prezidentin bu tarixdəki bəyanatı xalqın inam və ruh hissini daha da artırdı, cəbhə boyu əks-hücum əməliyyatlarına başlayan Milli Ordu sürətlə düşmənə ağır zərbələr endirməyə başladı.\n27 sentyabrdan başlayaraq 44 gün davam edən və “Vətən Müharibəsi” adlanan savaşda Milli Ordu sarsılmaz gücünü əks etdirdi və Zəfər qazandı.\nQarabağ torpaqları işğaldan azad edildi və 10 noyabr 2020-ci ildə Azərbaycan, Ermənistan və Rusiya arasında üçtərəfli atəşkəs müqaviləsi imzalandı.\n           Azərbaycanın Birinci vitse-prezidenti Xanım Mehriban Əliyevanın rəhbərliyi ilə Heydər Əliyev Fondu  Qarabağ müharibələri şəhidlərinin xatirəsinin yad edilməsi, onların ailələrinin, həmçinin qazilərə xüsusi diqqət yetirilməsi onların qayğılarının qarşılanmasında müxtəlif səpgili tədbirlərə dəstək verir.  Birinci vitse-prezident Xanım Mehriban Əliyeva vurğulayır ki: “Azərbaycan xalqının igid oğulları Zəfər naminə, Azərbaycanın gələcəyi naminə canlarından keçib. Şəhidlərimizin qanı nahaq yerə tökülmədi – biz tarixi ədaləti bərpa etdik, hər birimiz bu Zəfərin nəyin bahasına qazanıldığını yadda saxlamağa borcluyuq. Biz Vətən Müharibəsi şəhidlərini heç vaxt unutmayacağıq”. (2)\n27 sentyabrdan başlayan Vətən müharibəsi 10 noyabrda Zəfərlə bitdi və 44 günlük müharibənin başa çatması ilə “Yaşat” Fondu, Qarabağ Dirçəliş Fondu təsis olundu. Azərbaycanın Milli Məclisi ilk dəfə olaraq 2020-ci ilin sonunda Zəfər büdcəsi qəbul etdi, işğaldan azad edilən tarixi torpaqların bərpası üçün ilkin olaraq 2 milyard manat vəsait ayrıldı. (3)\n      Nəzərə yetirək ki, Qarabağ torpaqlarının işğaldan azad edilməsinin mənbəsində ulu öndər Heydər Əliyev dövlət-hakimiyyət quruculuğu siyasətinin də böyük rolu vardır. Ulu Öndər Heydər Əliyevin ikinci dəfə hakimiyyətə gəldiyi ilk günlərdən etibarən güclü dövlət, daxili ictimai-siyasi sabitlik, ordu quruculuğu, iqtisadiyyatın dirçəldilməsi, region və dünya dövlətləri ilə münasibətlərin qurulması, beynəlxalq təşkilatlarla qarşılıqlı əməkdaşlığa başlanılması dövlətin qarşısında duran təməl prinsipləri olmuşdu. Prezident İlham Əliyev tərəfindən bu milli strategiya daha da genişləndirilib, həyata keçirilən uğurlu daxili və xarici siyasət Azərbaycanın beynəlxalq aləmdəki nüfuzunun reytinqini artırıbdır.  Ulu Öndər vurğulayırdı ki, “Müstəqil dövlətin özünəməxsus qüdrəti olmalıdır. Bu qüdrətin əsasını xalq və onun bir hissəsi olan ordu təşkil edir”. (4) Qarabağ Zəfəri Ulu öndər Heydər Əliyevin ordu quruculuğu siyasi-hərbi strategiyasının məntiqi göstəricisidir. \n  Bu  nöqteyi baxımdan:\n-Son 30 ildə Azərbaycan tarixi Qarabağ torpaqlarını itirməyə məruz qalmış və  Prezident İlham Əliyevin balanslı xarici siyasəti, müasir silahlarla təchiz olunan Ordunun mübarizliyi nəticəsində işğal olunmuş torpaqlar azad edilərək, Azərbaycan xalqının şərəfi, ləyaqəti, milli mənliyi, qüruru, özünə güvənci qaytarılaraq, tarixi ədalət bərpa olundu. Bu mənada Nobel mükafatçısı, hind ekonomist filosofu Amatiya Sen “Ədalət ideyası” kitabında yazdığı kimi: “Müharibələri sona yetirən əxlaq nəzəriyyəsi ədalətə nail olmaq deyil, ədalətsizliyin qarşısını almaq üçündür”. (5)Azərbaycanda ədalətsizliyin də qarşısı alındı.\n-Azərbaycan Prezidenti Vətən müharibəsində prinsipiallıq, qətiyyətli siyasi  iradə nümayiş etdirdi, xalqın milli maraqlarını cəsarətlə  müdafiə etdi, məqsədəmüvafiq, ardıcıl strategiya yürütdü, yekunda Azərbaycanın işğalda olan tarixi ərazilərinin azad edilməsi üçün 27 sentyabr 2020-ci ildə düşmənə onun hərəkəti ilə-cavab atəşləri ilə hücuma başladı. N.Makiavelli yazdığı kimi: “Düşmənlə iki yolla mübarizə aparmaq olar: birinci qanunlarla, ikincisi güclə”. Azərbaycan Ordusunda hərbi güclə qazandığı uğur üç rayonun - Ağdam, Kəlbəcər və Laçının heç bir döyüş olmadan  geri verilməsi ilə nəticələndi. İtki – şəhid vermədən, hərbi əməliyyatsız torpaqların geri qaytarılması dünya hərb tarixi təcrübəsində nadir olan taktiki gedişdir. Bu düşünülmüş və uzaqgörən diplomatik-hərbi strategiyadan qazanılan Qarabağ Zəfəridir.\n  - Müzəffər və yenilməz milli Ordunun qəhrəmanlığı, Ali Baş Komandanın sərkərdəlik məharəti və vətənsevərliyi ilə vəhdətdə, eləcə də xalq-dövlət Birliyi, ölkə vətəndaşlarının dövlətlə Həmrəyliyi, Türkiyə kimi qüdrətli dövlətin Azərbaycana siyasi və mənəvi dəstəyi Vətən müharibəsində Qarabağ Zəfərini  təmin edən həlledici məqamlarıdır. Qarabağ Zəfəri nəticəsində Cəbrayıl, Füzuli, Zəngilan, Qubadlı, Ağdam, Kəlbəcər, Laçın, Hadrut, Suqovuşan, Şuşa öz əbədi tarixi sahibinin - Azərbaycan xalqının yenidən coğrafi ərazisinə çevrildi. Nəzərə yetirək ki,  müharibələrdə ordu üçün hücum etmək əmri kimi, taktiki manevrlər, yəni - geri çəkilmə, yaxud vuruşun dayanma praktikası da mövcuddur.\n27 sentyabr 2020-ci il 44 günlük Vətən müharibəsində Milli Ordu bir an da olsun geri çəkilmədi. Burada açıq sual var – Niyə? Ən müqəddəm şərti ordu-hərbiçilərin məhz öz doğma torpaqlarının  işğaldan  azad edilməsi uğrunda vuruşması, canlarını belə fəda edərək şəhid və ya qazi olmasındadır. Türkiyənin Ulu Öndəri M.K.Atatürk söylədiyi kimi: “Döyüş zəruri və qaçılmaz olmalıdır, millətin həyatı təhlükə ilə qarşı-qarşıya qalmırsa, hərb bir cinayətdir”(2).\n-27 sentyabr Vətən müharibəsində  Ali Baş Komandanın rəhbərliyi ilə qalib Azərbaycan ordusu yüksək hərbi peşəkarlıq, orduda məsuliyyətli nizam-intizam, operativ mobillik, müasir döyüş texnologiyalarına malikliyi və bundan siyasi taktika ilə istifadə edərək Zəfər qazandı.\n  -27 sentyabr Azərbaycan xalqının dövlətə, orduya etibarı, xalq-dövlət birliyi, Vətən-doğma torpaqlar uğrunda vuruşan döyüşçülərin də  mənəvi-psixoloji durumuna  müsbət təsir göstərdi. Bunun bir göstəricisi də, məhz yaralanan və hətta ağır vəziyyətdə olan hər bir əsgər və zabitin sağalaraq yenidən vuruş  bölgəsinə qayıtmağa səy etməsi idi. Bu, vətənsevərlik, doğma torpağına bağlılıq, eyni zamanda dövlət siyasətinə, Ali Baş Komandana olan güvəncdən və Zəfərə inamdan qaynaqlanırdı.\n27 sentyabr Vətən müharibəsi göstərdi ki, Zəfər bir daha Azərbaycanın hərbdəki müvəffəqiyyətinin qarşısında heç bir erməni gücünün, silah-sursatının dayana bilməyəcəyini göstərdi. Xalq-dövlət birliyi  düşməni məğlub etdi və Azərbaycan  qəhrəman xalq oldu. Azərbaycan Respublikası dövlət  sərhədini bərpa etməklə yanaşı, həm də Cənubi Qafqazda tamamilə yeni bir reallıq yaratdı.\nVə Bu gün 27 sentyabr 2023-cü il – Qarabağın Zəfərinin Yekunu, Azərbaycan Dövlət Suverenliyinin Bərpasının Qızıl Tarixidir.\nprof. Rəna Mirzəzadə\nAMEA FSİ “Siyasət fəlsəfəsi və\nsosiologiyası” şöbə müdiri\n  Ədəbiyyat siyahısı\nAzərTac 27.09.2020-ci il\nqov.az/az/new/3223\nİkisahil . 22 sentyabr 2021\nHeydər Əliyev. Müstəqillik yolu. B., 1997, s. 39\ncom/cevaplar/1998-6366712\n ",
        "views": "320",
        "date": "27.09.2023 10:00",
        "link": "https://musavat.com/news/zefere-geden-yolun-siyasi-sosioloji-ve-herbi-tehlukesizlik-felsefesi_1009222.html"
    },
    {
        "title": "Siyasi ekspert Xankəndidəki PARTLAYIŞ törədənlərin ADLARINI çəkdi! - ŞOK DETAL - VİDEO",
        "category": "Ölkə",
        "content": "İlk yayınlanma zamanı - 03:00\nSiyasi ekspert Elçin Alıoğlu TV Müsavat-ın canlı efirinin qonağı olub.\nMusavat.com xəbər verir ki, Elçin Alıoğlu Xankəndidə baş verən partlayışdan danışıb. O qeyd edib ki, partlayışın necə meydana gəlməsi ilə bağlı dəqiq məlumatlar olmasa da, ehtimallar var. Bu məsələdə əsasən diqqətlər Ruben Vardanyana yönəlir. \nƏtraflı video:",
        "views": "5550",
        "date": "27.09.2023 09:55",
        "link": "https://musavat.com/news/siyasi-ekspert-xankendideki-partlayis-toredenlerin-adlarini-cekdi-sok-detal-video_1009147.html"
    },
    {
        "title": "Terrorçu Monte Melkonyan və bandası Kəlbəcərdə: görün bizim qadınlarla necə rəftar edirlər... - VİDEO",
        "category": "Son xəbər",
        "content": "İlk yayınlanma zamanı - 02:55\nMusavat.com müqayisə üçün tarixə müraciət edir. İl 1993, aprel ayı, Kəlbəcərin işğal günləri. \nBeynəlxalq erməni terrorçu Monte Melkonyan və onun bandasının Kəlbəcər sakinlərinə bu rəftarını siz hazırda erməni qaçqınlarına Azərbaycan hərbçilərinin və Azərbaycan  dövlət təmsilçilərinin rəftarı ilə müqayisə edin.\nErməni hər zaman, hər yerdə ermənidir.",
        "views": "5502",
        "date": "27.09.2023 09:51",
        "link": "https://musavat.com/news/terrorcu-monte-melkonyan-ve-bandasi-kelbecerde-gorun-bizim-qadinlarla-nece-reftar-edirler-video_1009146.html"
    },
    {
        "title": "Telefon yükləyicisinə görə yanan və iki nəfərin ölümünə səbəb olan evdən GÖRÜNTÜLƏR - VİDEO",
        "category": "Hadisə",
        "content": "Kürdəmirdə fərdi yaşayış evində güclü partlayış baş verib.\nHadisə Kürdəmir rayonunun Çöhranlı kəndində 37 yaşlı Vüsal Zərbalıyeva məxsus ümumi sahəsi 140 kv/metr 4 otaqlı evdə qeydə alınıb.\nEvdə olan Vüsal Zərbalıyev və həyat yoldaşı 35 yaşlı Şəbnəm Zərbalıyeva ağır yanıq xəsarətləri alıblar.\nYaralılar dərhal səsə gələn qonşuların köməyi ilə Kürdəmir Rayon Mərkəzi Xəstəxanasına çatdırılıblar. Daha sonra onlar Bakıya göndəriliblər.\nYaralılar Bakıdakı xəstəxanada dünyasını dəyişiblər.\nQeyd edək ki, ailənin iki azyaşlı uşağı hadisə zamanı məktəbdə olduğundan xəsarət almayıblar. İlkin ehtimala görə, partlayışa səbəb telefon yükləyicisinin partlamasıdır.\nFaktla bağlı araşdırma aparılır.\n ",
        "views": "1073",
        "date": "27.09.2023 09:48",
        "link": "https://musavat.com/news/telefon-yukleyicisine-gore-yanan-ve-iki-neferin-olumune-sebeb-olan-evden-goruntuler-video_1009226.html"
    },
    {
        "title": "Bir günə məşhurlaşan uşaq danışdı - VİDEO",
        "category": "Ölkə",
        "content": "İlk yayınlanma zamanı - 02:42\nSamux rayonu Çobanabdallı kəndində yaşayan Arzu Qədimov sosial şəbəkədə yayılan fotosu ilə gündəm olub.\n6-cı sinif şagirdi olan Arzu qoyunların otlamasına nəzarət etməklə yanaşı dərslərini də oxumağı unutmur.\nSosial şəbəkələrdə məşhurlaşan Arzu RTV-yə danışıb:",
        "views": "3472",
        "date": "27.09.2023 09:46",
        "link": "https://musavat.com/news/bir-gune-meshurlasan-usaq-danisdi-video_1009142.html"
    },
    {
        "title": "\"Hər şey gözlənilmədən baş verəcək\" - Astroloqdan bu bürclə bağlı MESAJ",
        "category": "Maraqlı",
        "content": "İlk yayınlanma zamanı (01:04)\n\"Bəzi bürclərin nümayəndələri oktyabr ayında taleyüklü hadisələrlə qarşılaşacaqlar\".\nSfera.az xəbər verir ki, bunu astroloq Vasilisa Volodina deyib.\nO, gələn ay xüsusilə oğlaqlar üçün peşə fəaliyyəti ilə bağlı taleyüklü hadisələrin baş verəcəyini proqnozlaşdırır.\nAstroloqun fikrincə, bu bürcün nümayəndələri maddi vəziyyətlərini yaxşılaşdırmaq imkanı əldə edəcəklər.\n\"Karyera məsələlərində böyük dəyişikliklərə və peşədə böyümək üçün qapılar açılacaq\", - deyən Volodina hər şeyin gözlənilmədən baş verəcəyini açıqlayıb.",
        "views": "11334",
        "date": "27.09.2023 09:45",
        "link": "https://musavat.com/news/her-sey-gozlenilmeden-bas-verecek-astroloqdan-bu-burcle-bagli-mesaj_1009135.html"
    },
    {
        "title": "Sərhədçilərimizin bu hərəkəti erməni qadını kövrəltdi - VİDEO",
        "category": "Son xəbər",
        "content": "İlk yayın vaxtı 01:53\nAzərbaycan sərhədçiləri \"Laçın\" sərhəd keçid məntəqəsindən keçən uşaqlara şirniyyat və su paylayıb.\nMusavat.com xəbər verir ki, \"Laçın\" sərhəd keçid məntəqəsindən keçən erməni əsilli qadınlardan biri yanındakı uşaqlara şirniyyat və su verən sərhədçilərimizin bu humanist hərəkətindən kövrəlib. \nBuraxılış məntəqəsindən keçən ermənilərdən biri jurnalistə açıqlamasında yol boyu heç bir problemlə qarşılaşmadığını, rahat şəkildə keçdiyini deyib. \nHəmin görüntüləri təqdim edirik: ",
        "views": "5285",
        "date": "27.09.2023 09:43",
        "link": "https://musavat.com/news/serhedcilerimizin-bu-hereketi-ermeni-qadini-kovreltdi-video_1009141.html"
    },
    {
        "title": "Elza Simonyan açıqlama verdi: “Mən erməniyəm, Azərbaycan vətəndaşı olmaq üçün...”",
        "category": "Gündəm",
        "content": "Qarabağda yaşayan erməni müğənni Elza Simonyanın Azərbaycan vətəndaşlığını alacağı, Xankəndidə qalacağı iddia olunur. Hətta sarkazmla da olsa, bəziləri onun Bakıya gələcəyini, yerli şou-biznesə qatılacağını deyir. \nMəsələ ilə bağlı yenisabah.az-a danışan Elza Simonyan haqqında yayılan xəbərlərin yanlış olduğunu açıqlayıb. Gənc ifaçı Qarabağda yaşamadığını da bildirib:\n\"Haqqımda yayılanlar yalan məlumatdır. Mən erməniyəm və Ermənistan vətəndaşıyam, valideynlərim də ermənidir.\nMənim Azərbaycan vətəndaşlığı alacağım haqda deyilənlər yalan məlumatdır. Eyni zamanda mən hazırda Qarabağda yaşamıram\".",
        "views": "2244",
        "date": "27.09.2023 09:38",
        "link": "https://musavat.com/news/elza-simonyan-aciqlama-verdi-men-ermeniyem-azerbaycan-vetendasi-olmaq-ucun_1009225.html"
    },
    {
        "title": "Osimhen \"Napoli\" ilə körpüləri yandırdı - Münaqişə böyüyür",
        "category": "İdman",
        "content": "\"Napoli\"nin mərkəz hücumçusu Viktor Osimhen klub rəhbərliyi ilə qarşıdurmanı davam etdirir.\nFanat.Az GİFN-ə istinadən xəbər verir ki, nigeriyalı forvard Neapol təmsilçisi ilə bağlı fotoları sosial şəbəkə hesabından silməyə başlayıb.\nHalbuki, milli və oynadığı əvvəlki komandalarla bağlı fotolara toxunmayıb.\nQeyd edək ki, Osimhen baş məşqçi Rudi Qarsiya ilə münaqişə etdiyinə görə klub tərəfindən cərimələnib. O, İtaliya çempionatının 5-ci turunun “Bolonya” ilə oyununda (0:0) əvəzləndikdən sonra Qarsiyadan niyə iki hücumçu ilə oynamağa keçmədiyini soruşduğu üçün tərəflər arasında paltardəyişmə otağında sərt mübahisə yaşanıb.\n24 yaşlı nigeriyalı 2020-ci ilin sentyabrından \"Napoli\"də çıxış edir. Onun müqaviləsinin müddəti 2025-ci ilin ortalarına qədərdir. Osimhenin transfer dəyəri 120 milyon avro qiymətləndirilir.\nİtaliya çempionatının cari mövsümündə Viktor altı oyun keçirib və üç qol vurub.",
        "views": "425",
        "date": "27.09.2023 09:38",
        "link": "https://musavat.com/news/osimhen-napoli-ile-korpuleri-yandirdi-munaqise-boyuyur_1009224.html"
    },
    {
        "title": "Babayan Xankəndidən necə gedə bildiyini açıqladı",
        "category": "Gündəm",
        "content": "Dinc azərbaycanlılara qarşı qətliamlarda iştirak edən, vaxtilə separatçı-terrorçu xuntanın \"rəhbərliyində\" təmsil olunan Samvel Babayan Azərbaycanı necə tərk edə bildiyinə aydınlıq gətirib.\nMusavat.com axar.az-a istinadən bildirir ki, o, bu barədə Ermənistanın İctimai Televiziyasına müsahibəsində deyib.\nBabayan bildirib ki, əvvəlcə Ağdərədən Xankəndiyə gəlib, daha sonra isə İrəvana gedən karvana qoşulub:\n\"Maşından düşüb (postda - red.) Azərbaycan polisləri ilə salamlaşdım, 15 metr getdim, orada bir polis də dayanmışdı, onunla da salamlaşdım, maşın skanerdən keçəndən sonra oturub keçdim. Müfəttişlər 30 yaşlı gənclərdir, məni tanımırdılar. Heç kimin pasportunu da yoxlamırlar\".\nBabayan həmçinin maskalanaraq postu keçdiyi barədə məlumatları təkzib edib.",
        "views": "1876",
        "date": "27.09.2023 09:36",
        "link": "https://musavat.com/news/babayan-xankendiden-nece-gede-bildiyini-aciqladi_1009223.html"
    },
    {
        "title": "TƏCİLİ! Bu şəhər üçün ŞOK zəlzələ proqnozu: 7,9 bal gücündə olacaq",
        "category": "Dünya",
        "content": "İlk yayınlanma zamanı (26 sentyabr - 14:53)\nYaponiyalı inşaat mühəndisi və zəlzələ mütəxəssisi Yoşinori Morivaki mümkün İzmir zəlzələsindən danışıb.\nMusavat.com xəbər verir ki, o, Türkiyənin İzmir şəhərində zəlzələ gözləndiyini bildirib.\n\"İzmirdə zəlzələ baş verən zaman 18 bina çökdü, ancaq İzmirin öz fay xətti yox, Egey dənizindəki fay xətti qırıldı. İzmirin öz fay xətti topladığı gücü atmağa çalışacaq, ona görə də İzmir üçün zəlzələ gözləyirik\" - o qeyd edib.\nTəxminən 32 ildir Türkiyədə yaşayan yapon zəlzələ mütəxəssisi 7 baldan aşağı olacağını əlavə edib:\n\"Türkiyəyə baxsaq, Şərqi Anadolu fay xətti, Elazığ, Maraş, Hatay və dənizdən Kiprə çatan fay xətti var ki, o da qırıla bilər. Şərqi Anadolu fay xətti ilə Şimali Anadolu fay xəttinin qovuşduğu Bingöl, Muş, Bitlis, Van, Mərmərə Bölgəsi və İzmir bölgəsində zəlzələ gözlədiyimizi deyə bilərəm. Manisada fay xətti bir dəfə qırıldığından İzmirdə zəlzələni gözləyirik. Mərmərə üçün ən pis ssenari 7,9 bal gücündə ola bilər, lakin İzmir üçün ən pis ssenaridə belə, zəlzələ 7 baldan aşağı olacaq\".\nMusavat.com\n ",
        "views": "3349",
        "date": "27.09.2023 09:33",
        "link": "https://musavat.com/news/tecili-bu-seher-ucun-sok-zelzele-proqnozu-7-9-bal-gucunde-olacaq_1009052.html"
    },
    {
        "title": "Öskürəyi saniyələr ərzində kəsən üsul - İbn Sina 1000 il əvvəl kitabında YAZIB",
        "category": "Yaşam",
        "content": "İlk yayınlanma zamanı (26 sentyabr - 16:37)\nQış ayları yaxınlaşdıqca xəstəlik riski artır və təbii üsulların araşdırılmasına ehtiyac yaranır. Öskürəyə səbəb olan xəstəliklərə qarşı istifadə edə biləcəyiniz bəzi üsullar var.\nMusavat.com xarici KİV-ə istinadən xəbər verir ki, öskürəyə qarşı ən sadə müalicəni İbn Sina düz min il əvvəl yazdığı \"El-Kaun Fi't Tıbb\" kitabında izah edib.\nBu, öskürəyi saniyələr ərzində dayandıran, demək olar ki, unudulmuş təbii üsuldur:\nQeyd olunub ki, təbiətin möcüzəvi tərəvəzlərindən olan soğan təbii antibiotik effektə malikdir. Belə ki, soğan qabığını qaynadıb, soyudulmuş suyunu içmək öskürəyi anında dayandırmağa kömək edir. \nMusavat.com",
        "views": "3269",
        "date": "27.09.2023 09:25",
        "link": "https://musavat.com/news/oskureyi-saniyeler-erzinde-kesen-usul-ibn-sina-1000-il-evvel-kitabinda-yazib_1009061.html"
    },
    {
        "title": "Gündəm olan azərbaycanlı həkim Xankəndidə başına gələnləri DANIŞDI",
        "category": "Son xəbər",
        "content": "“Xankəndidə mərkəzində evim var idi, indi də durur”.\nMusavat.com bildirir ki, bu sözləri Ölkə.Az-a müsahibəsində azərbaycanlı travmatoloq, tibb elmləri doktoru, professor Yaşar Cəlilov deyib.\n“Moskvanın prokurorluğundan adamlar gəlmişdilər. Onlar mənə “spravka” verdilər ki, Yaşar Cəlilovun evinə 22 və ya 23 min rubl ziyan dəyib. O “spravka” və order hələ də məndə durur. Allah cənab Prezidentimizə cansağlılığı versin, vaxtı gələndə gedib Xankəndidəki evimdə oturmaq fikrim var”,- həkim söyləyib.\nO həmçinin deyib: \"1983-cü ilə qədər sakitçilik idi. Hamı bir-birinə yaxşı, yoldaş münasibətdə idi. Toya da, yasa da gedirdik. Çörək də yeyirdik. Sonra 1983-cü ildən Zori Balayan ora gəldi və təbliğat apararaq camaatın başını xarab etməyə başladı. O vilayət xəstəxanasında biz 2 nəfər azərbaycanlı idik. Bir baş həkimin müavini var idi, Əjdər həkim, bir də mən. O da həmin hadisələrdən sonra çıxdı gəldi Ağsuda bacısıgildə yaşadı, sonra da rəhmətə getdi. İclasların birindən sonra Əjdər müəllimin yanına getdim, dedim: “Əjdər, bu köpəkoğlu kimdirsə, gəlib burada aləmi qarışdırır”. Biz o vaxtı erməni dilində bilirdik. Rəhmətliklə məsləhətləşdik. Bildim ki, xəbər Xankəndidən keçməyib, durdum getdim Ağdama. Ağdamdan o vaxtı respublika kommunist partiyasının birinci katibi Kamran Bağırovun adına teleqram vurdum ki, burada ciddi təbliğat gedir, milli münaqişə yaranacaq, bununla bağlı ölçü götürün. Qayıtdım gəldim, haradasa 10 gündən sonra mənlə Əjdər müəllimi vilayət partiya komitəsinin üçüncü katibi Mkrtçyanın yanına çağırdılar. Teleqram onun qarşısında idi. Dedi ki, sən niyə belə şeylər yazmısan? Dedi ki, bu bizim xalq şairimizdir. Dedim, nə şair, gəlib danışır ki, Bərdə ikinci erməni imperiyasının paytaxtı olub. Sual verdim ki, bu şeirdir? Nəysə, orada katiblə möhkəm danışdıq. Sonra bizə hədə-qorxu gəldi ki, sizi buradan çıxararıq, qovarıq və s. Amma biz yenə dayanmadıq, Bakıya yenə xəbərdarlıq etdik, amma reaksiya gəlmədi. Ondan sonra bunlar yavaş-yavaş dəyişdi və 1987-88-ci illərdə birinci mənim evimi dağıtdılar. Sonra da çıxdım gəldim\".",
        "views": "13033",
        "date": "27.09.2023 09:21",
        "link": "https://musavat.com/news/gundem-olan-azerbaycanli-hekim-xankendide-basina-gelenleri-danisdi_1009221.html"
    },
    {
        "title": "Ermənilərin Qarabağdan köçü davam edir - PEYKDƏN GÖRÜNTÜ",
        "category": "Ölkə",
        "content": "Qarabağda məskunlaşan erməniəsilli şəxslər öz istəkləri ilə könüllü şəkildə Azərbaycan ərazisini tərk edərək Ermənistana köç edirlər.\nMusavat.com xəbər verir ki, Azərbaycanın Qarabağda keçirdiyi antiterror tədbirlərindən sonra Qarabağda, əsasən də Xankəndidə yaşayan ermənilər şəhərdən çıxırlar. Onların kütləvi köçü isə Xankəndi-Laçın yolunda, eləcə də “Laçın” sərhəd-buraxılış məntəqəsində sıxlığa səbəb olub.\nPeykdən çəkilən görüntüləri təqdim edirik:\n ",
        "views": "1764",
        "date": "27.09.2023 09:12",
        "link": "https://musavat.com/news/ermenilerin-qarabagdan-kocu-davam-edir-peykden-goruntu_1009220.html"
    },
    {
        "title": "Paytaxt yollarında sıxlıq yarandı",
        "category": "Ölkə",
        "content": "Bakının bir çox yollarında nəqliyyatın sıxlığı müşahidə edilir.\nMusavat.com xəbər verir ki, bu barədə Nəqliyyatı İntellektual İdarəetmə Mərkəzi (NİİM) məlumat yayıb.\nHal-hazırda yollardakı vəziyyət:\n1. Heydər Əliyev prospekti kənar yol, mərkəz istiqamətində;\n2. Alı Mustafayev küçəsi, Ziya Bünyadov prospekti istiqamətində;\n3. Bakı-Sumqayıt şosesi, \"20 Yanvar\" metrostansiyası istiqamətində;\n4. Binəqədi şosesi, \"Azadlıq Prospekti\" metrostansiyası istiqamətində;\n5. Tbilisi prospekti, \"20 Yanvar\" metrostansiyasından mərkəz istiqamətində;\n6. 8 Noyabr prospekti, Süleyman Əhmədov küçəsi ilə kəsişmədən mərkəz istiqamətində;\n7. Mikayıl Əliyev küçəsi, Neft Emalı Zavodunun yanından \"Koroğlu\" metrostansiyası istiqamətində (dairəyə qədər);\n8. 28 May küçəsi, Puşkin küçəsi ilə kəsişmədən Rəşid Behbudov küçəsi ilə kəsişməyə qədər;\n9. Bakıxanov küçəsi, İnşaatçılar prospekti ilə kəsişmədən \"Dədə Qorqud\" parkı istiqamətində;\n10. Rəşid Behbudov küçəsi, Mərkəzi Bank istiqamətində;\n11. Dilarə Əliyeva küçəsi, Puşkin küçəsi ilə kəsişmədən Rəşid Behbudov küçəsi ilə kəsişməyə qədər;\n12. Babək prospekti, mərkəz istiqamətində;\n13. Qara Qarayev prospekti, \"Qara Qarayev\" metrostansiyasından \"Koroğlu\" metro stansiyası istiqamətində;\n14. Afiyəddin Cəlilov küçəsi, Yusif Səfərov küçəsi istiqamətində;\n15. Sabunçu-Zabrat şosesi, \"Koroğlu\" metrostansiyası istiqamətində sıxlıq müşahidə olunur.",
        "views": "292",
        "date": "27.09.2023 08:50",
        "link": "https://musavat.com/news/paytaxt-yollarinda-sixliq-yarandi_1009218.html"
    },
    {
        "title": "Şahin Mustafayev ermənilərlə onların dilində danışmağa gedir",
        "category": "Siyasət",
        "content": "Qabil Hüseynli: “Erməni dilini bilməsi Şahin Mustafayevin faydalı iş əmsalını artırmış olacaq, əhaliyə təsir etmək üçün əlavə imkanlar qazandıracaq”\nSentyabrın 25-də Xocalı şəhərində Qarabağın erməni sakinləri ilə təmaslar üzrə müəyyən edilmiş məsul şəxs Ramin Məmmədovun Qarabağın erməni sakinlərinin təmsilçiləri ilə növbəti görüşündə də mühüm razılaşmalar əldə edilib. Azərbaycanın baş nazirinin müavini Şahin Mustafayevin sosial-humanitar, iqtisadi və infrastruktur məsələlərin həlli üzrə rəhbərlik etdiyi İşçi Qrupun üzvlərinin cari fəaliyyət istiqamətlərini müəyyən etmək məqsədilə Xankəndi şəhəri də daxil olmaqla, ərazidə kommunal, səhiyyə xidmətləri və digər mülki fəaliyyətlə məşğul olan müvafiq nümayəndələrlə görüşünün təşkili və birgə işçi qrupunun yaradılması barədə razılıq əldə olunub. \nQeyd edək ki, İşçi Qrupun tərkibinə İqtisadiyyat, Əmək və Əhalinin Sosial Müdafiəsi, Kənd Təsərrüfatı, Daxili İşlər, Səhiyyə, Elm və Təhsil nazirlikləri, “Azərenerji” ASC, “Azərişıq” ASC, “Azəriqaz” İstehsalat Birliyi, Avtomobil Yolları Dövlət Agentliyi və digər aidiyyəti qurumlar daxildir. Bu İşçi Qrupu sosial-iqtisadi problemlərin həlli üçün təşkil edilib.\nŞahin Mustafayevin İşçi Qrupuna təyinatı da səbəbsiz deyil. Əvvəla, o, sərhədlə bağlı danışıqlara da rəhbərlik edir. Həm də Şahin Mustafayev Ermənistanda anadan olub, müəyyən müddət İrəvan İqtisad İnstitutunda oxuyub, təbii ki, erməni dilini də yaxşı bilir. Bu, İşçi Qrupunun rəhbərinin erməni icması ilə daha faydalı işləməyə imkan verəcək.\nFikrət Yusifov\nSabiq maliyyə naziri Fikrət Yusifov “Yeni Müsavat”a bildirdi ki, antiterror əməliyyatlarından sonra atdığımız hər addımla, on illər ərzində işğal altında qalmış və separatçı erməni başıpozuq qruplaşmaları tərəfindən idarə olunmuş ərazilərimizdə Azərbaycanın Konstitusiya hüquqlarının bərpa olunmasını təmin edirik: “Qarabağ torpaqlarımızda nəhayət ki, haqq-ədalət öz yerini tapmağa başlayır. Əslində 44 günlük savaşdakı böyük qələbəmizdən sonra belə də olmalı idi. Azərbaycan dövləti ona aid ərazilərdə qanunçuluğu bərpa etməyə borclu idi. Lakin bu addımlar 3 ilə yaxın idi ki, mürtəce qüvvələrin müqaviməti ilə qarşılaşırdı. Sonda Azərbaycan bütün dünyaya sübut etdi ki, bu addımların alternativi yoxdur və antiterror əməliyyatlarından sonra dövlətimiz bu prosesə start verdi. Baş nazirin müavini Şahin Mustafayevin İşçi Qrupuna təyinatı əlbəttə ki, səbəbsiz deyil. Bu qrupa erməni dilini və erməni xislətini yaxşı bilən birinin təyin olunması olduqca uğurlu seçimdir. İşçi Qrupun fəaliyyətə başlamasından sonra Qarabağ torpaqlarımızın ermənilər yaşayan ərazilərində və ilk növbədə Xankəndidə Azərbaycanın dövlət qurumlarının fəaliyyəti bərpa olunacaq. Bunun alternativi yoxdur”.\n Qabil Hüseynli \nPolitoloq Qabil Hüseynli isə bildirdi ki, Xankəndidə hazırda hakimiyyət boşluğu var. Bunun nəticəsidir ki, terrorçu separatçı ermənilər orada böyük benzin çənini partlatdılar: “Orada hakimiyyət boşluğunu tez doldurmaq lazımdır ki, qanunsuzluqlar, terror hərəkətləri və müxtəlif bu kimi cinayətlər böyüyüb xaosa çevrilməsin. Hesab edirəm ki, Azərbaycan baş nazirinin müavini Şahin Mustafayev və onun rəhbərlik etdiyi İşçi Qrup bir çox məsələlərin həllinə nail olacaq. Şahin Mustafayev uzun müddətdir ermənilərlə danışıqlar aparmaq təcrübəsinə malikdir. Ermənistan hökuməti ilə sərhədlərin delimitasiyası, demarkasiyası, kommunikasiyaların açılması məsələləri ilə bağlı aparılan danışıqlarda iştirak edir. Eyni zamanda Şahin Mustafayev erməni dilini də bilir. O, mənim bildiyim qədər  Ermənistanda məktəbi qızıl medalla bitirib, İrəvanda ali məktəb oxuyub. İndiki vaxtda xüsusilə erməni dilini bilmək əlavə üstünlükdür. Xankəndidə və digər yerlərdə yaşayan erməni əhalinin heç də hamısı Azərbaycan dilini, rus dilini bilmir. Ona görə də orada danışıqlarda istər-istəməz ermənilərlə onların dilində danışmaq lazım gələcək. Eləcə də Azərbaycan və rus dilini bilməyən əhali təbəqəsinə müəyyən müraciətlər etmək lazım gələcək. Ona görə də erməni dilini bilməsi Şahin Mustafayevin faydalı iş əmsalını artırmış olacaq, əhaliyə təsir etmək üçün əlavə imkanlar qazandıracaq. Erməni əhalinin Azərbaycana inteqrasiya prosesinə ciddi töhfələr verəcək”.\nAydın Hüseynov\nMilli Məclisin deputatı Aydın Hüseynov Bakı-xəbər.com-a açıqlamasında  deyib ki, yaradılmış yeni İşçi Qrup Azərbaycanın işğaldan azad edilmiş ərazilərində məsələlərin mərkəzləşdirilmiş qaydada həlli ilə bağlı Əlaqələndirmə Qərargahının çərçivəsində fəaliyyət göstərir və ermənilərin yaşadığı ərazilərdə əhalinin sosial müdafiəsi, təhlükəsizliyi, təhsil və səhiyyə xidmətləri, zəruri infrastruktur təminatları, işıq, qaz, su, istilik təminatları, və digər zəruri tələbatları üçün plan hazırlayıb həyata keçirəcək: “Bu, Qarabağın ermənilər məskunlaşan ərazilərində bərpa və quruculuq, reinteqrasiya prosesini sürətləndirəcək. Bu proseslər azad olunan ərazilərimizdə bərpa və yenidənqurma işlərini, o cümlədən məskunlaşmanı sürətləndirməklə yanaşı, Qarabağın inkişafında da əsaslı dönüş yaradacaq. Öz növbəsində, Ermənistanın da normallaşma prosesi çərçivəsində məsuliyyətli davranacağına və regionumuzda uzunmüddətli sülhü və sabitliyi təmin edəcək sülh sazişini imzalayacağına dərin inam yaradır”.\nEtibar SEYİDAĞA,\n“Yeni Müsavat” \n ",
        "views": "3039",
        "date": "27.09.2023 08:37",
        "link": "https://musavat.com/news/sahin-mustafayev-ermenilerle-onlarin-dilinde-danismaga-gedir_1009206.html"
    },
    {
        "title": "Mişustinin Azərbaycan qərarı - valyuta bazarında ticarət izni",
        "category": "İqtisadiyyat",
        "content": "Bank mütəxəssisi: “Bu addımın Azərbaycan üçün ciddi təsirini görmürəm”\nXarici kredit təşkilatlarına və dost və neytral ölkələrin brokerlərinə Rusiya valyuta bazarında, eləcə də törəmə alətlər bazarında ticarət etməyə icazə veriləcək. Belə dövlətlərin siyahısını təsdiq edən sərəncamı Rusiya hökumətinin başçısı Mixail Mişustin imzalayıb. Siyahıya 30-dan çox ölkə daxildir.\nBunlar Azərbaycan, Ermənistan, Belarus, Qırğızıstan, Tacikistan, Türkmənistan, Özbəkistan, Əlcəzair, Banqladeş, Bəhreyn, Braziliya, Venesuela, Vyetnam, Misir, Hindistan, İndoneziya, İran, Qazaxıstan, Qətər, Çin, Kuba, Malayziya, Mərakeş, Monqolustan, Birləşmiş Ərəb Əmirlikləri, Oman, Pakistan, Səudiyyə Ərəbistanı, Serbiya, Tailand, Türkiyə və Cənubi Afrikadır.\nQərar 2023-cü ilin iyulunda qəbul edilmiş “Mütəşəkkil ticarət haqqında” Federal Qanunun yeni normalarını həyata keçirmək məqsədilə qəbul edilib. Rusiya hökumətinin yaydığı açıqlamaya görə, bu normalar dost və neytral ölkələrin milli valyutalarının birbaşa konvertasiyası mexanizminin səmərəliliyinin artırılmasına və Rusiya iqtisadiyyatının milli valyutada hesablaşmalara olan tələbatının ödənilməsi üçün rubla birbaşa kotirovkaların formalaşdırılmasına yönəlib.\nQeyd edək ki, son aylarda Rusiya rublu sürətlə dəyərsizləşir. Bu proses həm dünyanın aparıcı dönər valyutası dollara münasibətdə, həm avroya, həm yuana və digər valyutalara münasibətdə qeydə alınır. Rusiya Mərkəzi Bankı rublun dəyərsizləşməsinin qarşısını almaq üçün uçot dərəcəsini kəskin artırsa da, bu, rublun dəyərsizləşməsinin qarşısını ala bilməyib. Hazırda Rusiyada dollar və avronun kəskin çatışmazlığı davam edir. Mərkəzi Bankın valyuta hərraclarına müdaxilələrinin həcmi artsa da, ölkəyə daxil olan xarici valyutanın həcmindəki kəskin azalma, idxalın artması fonunda rublun məzənnəsindəki eniş davam edir.\nRusiya Mərkəzi Bankının məlumatına görə, avqust ayında rublun ABŞ dollarına nisbətdə ay ərzində 4,8 faiz zəifləməsi fonunda ölkə vətəndaşları 42,1 milyard rubl dəyərində xarici valyuta satıblar. Eyni zamanda ən böyük banklarda 64,1 milyard rubl dəyərində “toksik” valyutanın satışı reallaşıb. Avqust ayında rusiyalılar  16,7 milyard rubl dəyərində digər “dost” ölkələrin valyutalarını, əsasən isə yuan alıblar. Bu satışlara rəğmən ölkədə dollara olan tələbatın qarşılanması getdikcə çətinləşir.\nYeni normalar məhz əsas dönər valyutalar olan dollar və avroya olan ehtiyacın qarşılanmasını təmin etməyə hesablanıb. Bu normaların qəbuluna qədər valyuta ticarətində yalnız Rusiya rezidentləri iştirak edə bilirdi. Lakin onların əksəriyyətinin milli valyutalarda tələb olunan həcmdə likvidlik təmin etmək imkanı yox idi.\nRusiya ekspertləri hesab edirlər ki, xaricilərin ticarətə buraxılması Rusiya bazarında likvidliyi artıracaq. Məlumdur ki, Rusiya fond bazarı Qərbin sanksiyaları səbəbindən likvidliyin ciddi azalması ilə üzləşib. Bu azalma bazarın kapitallaşmasına və volatilliyinə mənfi təsir göstərir. Buna görə də hesab olunur ki, bazara yeni iştirakçıların qəbulu, onların sistemli şəkildə ticarətə qoşulması milli fond bazarı üçün mənfi nəticələri əhəmiyyətli dərəcədə azalda, o cümlədən milli valyutanın məzənnəsinin möhkəmlənməsinə dolayısı ilə töhfə verə bilər.\nQeyd edək ki, son bir il ərzində Moskva birjasında ticarət edilən valyutaların siyahısı xeyli genişlənib. Bununla belə, onların bir çoxu ilə ticarət həcmi cüzidir. Çünki Rusiyanın həmin valyutaların sahibi olan ölkələrlə ticarətinin həcmi aşağıdır.\nİştirakçıların kredit təşkilatları və xarici ölkələrin brokerləri şəklində genişlənməsi likvidliyin və bu cür valyutalarda əməliyyatların sayının artmasına kömək edə bilər. \n“Freedom Finance Global”ın aparıcı analitiki Natalya Milçakovanın fikrincə, xarici banklara və dost ölkələrdən olan brokerlərə Moskva birjasında valyuta ticarətində iştiraka icazə verilməsi valyuta məzənnələrində baş verən dalğalanmaların hamarlanması mexanizminin yaradılmasına kömək edəcək. Ekspert diqqəti ona yönəldib ki, Rusiyada “dost” ölkələrin valyutaları arasında yuana ən çox tələbat var, çünki o, dünyanın ehtiyat valyutalarından biridir. Qalan valyutalar “yumşaqdır” və daha az tələbat var: “Dost ölkələrin qalan valyutalarına Rusiyada böyük tələbat yoxdur, ona görə də Moskva birjasında onlara marketmeyker lazımdır, onların səlahiyyətində banklar və müvafiq ölkələrin brokerlərinə ticarətə icazə veriləcək. Dost ölkələrin valyutaları nə qədər likvid olarsa, onlarla ixrac və idxal üçün ödənişlər etmək bir o qədər rahat olar”.\nAnalitikin fikrincə, Moskva birjasında dost ölkələrin valyutaları ilə ticarət dövriyyəsi orta hesabla ən azı 25-50 faiz arta, eyni zamanda bazar iştirakçılarının sayı bir qədər çoxala bilər. Lakin bu artım 5-10 faizdən yuxarı ola bilməz: “Ancaq spekulyativ aktivlik çox yüksək olacaq. Rublun məzənnəsinə təsir kifayət qədər böyük olacaq, lakin valyuta bazarında marketmeykerlərin olması həm rublun, həm də dost ölkələrin valyutalarının kotirovkalarının kəskin dəyişməsini hamarlaya bilər”.\nEyni zamanda “Feedom Financial Group”un müştəri xidmətlərinin inkişafı departamentinin rəhbəri Dmitri Lesnov hesab edir ki, xarici investorların ölkəyə girişi Rusiya bazarına güclü təsir göstərməyəcək: “Bir neçə səbəb ola bilər: siyahıda yer alan bir çox ölkələrin ölkə daxilində inkişaf etmiş maliyyə bazarı yoxdur (əgər ölkə daxilində inkişaf etdirilməyibsə, bu ölkədən xarici bazarlara investor axınını çətin ki, gözləmək olar). Əgər bəzi ölkələrin daxili bazarı inkişaf edibsə, o zaman çətin ki, onlar Rusiya bazarında onlara daha az tanış olan ticarətdə fəal iştirak etmək istəsinlər”.\nBununla belə, onun fikrincə, belə imkanlar Rusiyanın hazırda dost valyutalarla aktiv xarici ticarət aparmağa başladığı şirkətlər üçün maraqlı ola bilər (ilk növbədə Türkiyə və Çindən olan şirkətlər). Onlar valyuta mübadiləsi aparmaq üçün Rusiya birjasının infrastrukturundan istifadə edə bilərlər: “Bir çox işgüzar tərəfdaşlar valyuta əməliyyatları həyata keçirərkən öz bankları və brokerləri ilə işləməyə öyrəşiblər, ona görə də belə təşkilatların Moskva Birjasının valyuta bölməsində ticarətdə birbaşa iştirak etmək imkanı Rusiya şirkətləri ilə ticarət əlaqələrinin qurulmasını xeyli asanlaşdırır”.\nEkspertə görə, xarici investorlara 6-12 ay ərzində Rusiya bazarında səhm və istiqraz alqı-satqısına icazə veriləcək.\nİyul ayında qüvvəyə minən qanunvericilik dəyişiklikləri xarici şirkətlərə Rusiya bazarında ticarət etməyə imkan verir, lakin belə iştirakçılar üçün bir sıra məhdudiyyətlərin tətbiqi imkanını nəzərdə tutur. Xüsusilə Rusiya Bankı onlara əlavə tələblər qoya, habelə xarici iştirakçıların edə biləcəyi əməliyyatların həcmini məhdudlaşdıra biləcək.\nRəsmi məlumata əsasən, 2022-ci ildə Rusiyanın Avrasiya İqtisadi İttifaqı üzvləri ilə qarşılıqlı ticarətinin 74 faizi milli valyutalarla həyata keçirilib. Bunun 90 faizdən çoxunu rublla əməliyyatlar təşkil edib. 2023-cü ildə ittifaq daxilində ticarətin 83 faizinin milli valyutalarla reallaşdırılması gözlənilir.\nBir sıra qonşu ölkələr Rusiya ilə qarşılıqlı ticarətini qismən milli valyutalarla həyata keçirirlər. Onlardan biri də Azərbaycandır. 2022-ci ildə Azərbaycan-Rusiya qarşılıqlı ticarətinin 30 faizi milli valyutalarla həyata keçirilib. Bu ilin yanvar-avqust aylarında Azərbaycanla Rusiya arasında ticarət dövriyyəsi dollar ekvivalentində 2,4 milyard təşkil edib. Bu, 2022-ci ilin eyni dövrü ilə müqayisədə 30,6 faiz artım deməkdir. Azərbaycan Dövlət Gömrük Komitəsinin statistikasına əsasən, 8 ayda Azərbaycanın Rusiyaya ixracı 711,5 milyon ABŞ dolları, Rusiyadan idxalı isə 1,7 milyard dollar təşkil edib. Rusiya Azərbaycanın ticarət tərəfdaşları arasında İtaliya və Türkiyədən sonra üçüncü yeri, idxalında isə birinci yeri tutub. Rusiya ilə ticarət əməliyyatları Azərbaycanın xarici ticarət dövriyyəsinin 8 faizdən çoxunu təşkil edib.\nHazırda Rusiya ilə qarşılıqlı ticarətdə milli valyutaların payı açıqlanmasa da, Azərbaycan şirkətlərinin bu prosesi dollarla aparmağa çalışdıqları barədə məlumatlar yayılır.\nRusiyada yaradılan yeni imkan Azərbaycan üçün nələr vəd edir? Azərbaycan şirkətləri Rusiyanın valyuta bazarında iştirakçı olaraq hansısa gəlir əldə edə bilərlərmi? Bank sahəsi üzrə mütəxəssis Cəfər İbrahimlinin sözlərinə görə, yeni qaydalar Azərbaycan üçün hansısa ciddi dəyişiklik vəd etmir: “Onsuz da Azərbaycan banklarının Rusiya banklarında müxbir hesabları var və onlar valyuta konvertasiyasını həmin banklara sifariş etməklə rahatlıqla həyata keçirə bilirlər. Yəni kontragentlərlə rahat işləyə bilirlər. Bundan sonra kiminsə gedib Rusiya valyuta birjasında qeydiyyatdan keçib əməliyyatlar həyata keçirməsini çox da real hesab etmirəm”.\nMütəxəssis bildirir ki, Türkiyədə Moskva birjasında lirə-rubl, lirə-dollar kotirovkaları ilə ticarətin olunacağına dair məlumatlar yayılır: “Bunu valyutalar qarşısında açılan yeni yol kimi təqdim edirlər. Amma bunun belə olduğunu düşünmürəm. Üstəlik, hələ qəbul edilən qərarın işləmə mexanizmi də tam açıqlanmayıb, ortada net bir proses yoxdur”.\nDünya SAKİT,\n“Yeni Müsavat”",
        "views": "1904",
        "date": "27.09.2023 08:25",
        "link": "https://musavat.com/news/misustinin-azerbaycan-qerari-valyuta-bazarinda-ticaret-izni_1009203.html"
    },
    {
        "title": "Universitetlərdə üçillik təhsil təklifi - hansı ixtisaslarda ixtisar?",
        "category": "Təhsil",
        "content": "“Jurnalistika ixtisası üzrə təhsil müddəti maksimum bir il olmalı...”\nAzərbaycanda bəzi ali məktəblərdə ixtisasların tədris müddəti azaldıla bilər. Bunu elm və təhsil naziri Emin Əmrullayev bir neçə gün öncə keçirdiyi brifinqdə deyib.\n“Ali məktəblərdə bəzi ixtisasların tədris müddətinin 4 ildən 3 ilə salınması ilə bağlı məsələ pilot layihə çərçivəsində növbəti illərdə həyata keçiriləcək”, - deyə nazir bildirib. Onun sözlərinə görə, bu, təhsilalanların sayının artırılmasına da səbəb olacaq: “Hesab edirəm ki, bu, faydalı olacaq. Bu dəyişikliyin informasiya texnologiyaları və turizm sahəsində edilməsi nəzərdə tutulur”.\nBəs görəsən, ali təhsil müəssisələri bu yeniliyi necə qarşılayır? Tədris müddətinin aşağı salınması təhsildə keyfiyyətə təsir etməyəcək ki?\nAzərbaycan Turizm və Menecment Universitetin Turizm biznesi kafedrasının dosenti Bahadur Bilalov “Sputnik Azərbaycan”a bildirib ki, Avropanın bəzi universitetlərində turizm təhsili üç ildir: “Elə bizim əməkdaşlıq etdiyimiz Avstriyanın İMC Krems Universitetində də təhsil üç ildir. Amma bir məsələ var ki, Avropada orta məktəb 12 illikdir. Bu səbəbdən bizim bakalavr təhsil proqramlarında olan fənlər (məsələn, ölkə tarixi və digərləri) orta məktəbin 12-ci sinfində tədris olunduğundan, bakalavr proqramına salınmır. Bunun hesabına 3 illik proqram tətbiq edilir”.\nBahadur Bilalov\nAzərbaycan Texniki Universitetinin (AzTU) İqtisadiyyat və idarəetmə fakültəsinin dekanı Fərqanə Musayeva agentliyzə deyib ki, bakalavriat səviyyəsi üzrə turizm və bəzi texnoloji ixtisasların təhsil müddətinin azaldılması beynəlxalq təcrübədə rast gəlinən haldır. Dünyanın bir çox nüfuzlu universitetlərində uyğun ixtisaslar üzrə təhsil dövrü 3 il müddətinə nəzərdə tutulub: “Sözügedən ixtisaslar üzrə qəbul olunan təhsil proqramları ixtisasın peşə kompetensiyalarını əhatə etdiyi, həmiçinin tədrisin qrafiki düzgün planlaşdırıldığı təqdirdə mümkün sayıla bilər. Vacib olan təhsil proqramlarının yekununda məzunlarda əmək bazarına uyğun müvafiq peşə bacarıqlarını və analitik düşüncə tərzini formalaşdırmaqdır”.\nFərqanə Musayeva \nMüstəqil ekspertlər isə o fikirdədirlər ki, Azərbaycanda bəzi ixtisaslar üzrə təhsil müddətinin 4 il olması prosesin süni şəkildə uzadılmasıdır. Turizm, jurnalistika, kitabxanaçılıq, informasiya texnologiyaları və s. ixtisaslar üzrə təhsil müddətinin uzadılması keyfiyyət amilini artırmır. Əksinə, bəzi hallarda bu ixtisasa yiyələnəcək tələbələrin lazımsız fənlərlə yüklənməsinə, beləliklə də əmək bazarına bir il gec daxil olmasına səbəb olur. Odur ki, ekspertlər Azərbaycanda bəzi ixtisaslar üzrə tədris müddətinin aşağı salınmasını zəruri hesab edirlər. Başqa hansı ixtisaslarda təhsil müddətini azaltmağa ehtiyac var?\nElmin Nuri \nSosial Tədqiqatlar Mərkəzinin sektor müdiri, təhsil tədqiqatçısı Elmin Nuri mövzu ilə bağlı “Yeni Müsavat”a fikirlərini açıqladı. O dedi ki, bəzi ali məktəblərimizdə bir çox ixtisasların tədris müddətinin azaldılmasını təqdirəlayiq hal hesab edir: “Düşünürəm ki, biz bu mərhələdə hələ  gecikmişik də. Və hələ də gecikməkdə davam edirik. Çünki bu barədə hələlik ancaq fikirlər səsləndirilib. Nə zaman gerçəkləşəcək, bunu demək çətindir. Şəxsən mən bunun tezliklə həyata keçəcəyini ehtimal etmirəm. Artıq dünyada ali təhsilə baxış tamamilə dəyişib. Yeni təhsil çağırışları tədris prosesinə olan münasibəti də dəyişib. Bizdə isə 40-50 il bundan əvvəl olan tədris müddəti, proqramı hələ də qalmaqdadır. Artıq dünyada Xan Akademy kimi virtual ali təhsil platformaları var. Burada təhsil müddəti ixtisaslarda asılı olmayaraq iki illik limiti keçmir. Hətta elə ixtisaslar var ki, onların tədris müddəti cəmi üç aydır”.\nTədqiqatçı əlavə etdi ki, bu gün ABŞ-ın Florida Universiteti, Massaçusets, Kolumbiya, Arizona kimi universitetləri, İngiltərənin London Kral Kolleci kimi müəssisələr bir çox proqramları mobilləşdirilmiş şəkildə, onlayn əsaslarla tədris edirlər: “Çünki burada əsas tələb əmək bazarının nə istədiyidir. Tələbə sırf əmək bazarının tələbi istiqamətində formalaşdırılacaqsa, o zaman onun ehtiyacı olandan əlavə vaxt itirməyə heç ixtiyarı yoxdur. O itirdiyi zaman kəsimini də əmək bazarında, iş mühitində təcrübə qazanmağa sərf edə bilər. Təəssüf ki, bizdə bu məsələyə hələ də dırnaqarası baxılır. İnanın, bu gün əksər universitetlərimizdə tələbələri sırf əmək bazarının tələblərinə uyğun formalaşdırılması aparılsa, orada təhsil müddəti heç iki ili belə ötməz. Biz isə ilk iki kursda tələbəni qeyri-əsas fənlərlə yükləməklə, onu ixtisas üçün vacib olan deyil, ümumi humanitar-ictimai sahənin dataları ilə yükləməklə tədrisdən də soyuduruq, əlavə zamanını da alırıq. Daha dərinə getsək, elə bizdə də universitetlərdə əksər ixtisaslar üzrə tədris müddəti elə iki ildir. Amma necə? Yalnız ixtisas əsaslı praktiki dərsləri nəzərə alsaq, bu dərslər əsasən III-IV kursda keçirilir, ilk iki kurs isə bizdə hələ də tələbəni izafi biliklərlə yükləmək və universitetə isinişdirmək dövrü sayılır. Amma bütün bunlar artıq geridə qalmalıdır. Dediyim kimi, bu məsələdə çox gecikirik. Hər bir ixtisas yalnız əmək bazarının tələbi istiqamətində tədris olunmalıdır. Elə ixtisas var ki, onda bu tələbin həyata keçmə müddəti iki, eləsi var ki, üç il ola bilər. Fikrimcə, jurnalistika ixtisası üzrə tədrisi əmək bazarının meyarları əsasında aparsaq, onun təhsil müddəti maksimum bir il olar. Ona görə də ali təhsil mühitində tədris müddəti ilə bağlı islahatlar aparmaq istəyiriksə, o zaman bir neçə detala xüsusi diqqət etməliyik:\nBirincisi, ön planda hər zaman nəzəri biliklər deyil, praktiki bacarıqlar yer almalıdır. Amma bir şərtlə, “nəzəri informasiya yararsızdır” deyib, onu ümumiyyətlə yox saymamalıyıq. Sadəcə, o kapitanlığı praktiki tətbiqə verməlidir.\nİkincisi, hər bir ixtisas yalnız və yalnız əmək bazarının tələbləri əsasında tədqiq edilməli, çıxarılan nəticələr əsasında onun tədrisinə başlanmalıdır. Üçüncüsü isə hər bir ixtisasın tədris özəlliyi dünya təcrübəsi ilə tutuşdurulmalı və oradakı məziyyətlər burada da tətbiq edilməlidir\".\nAfaq MİRAYİQ,\n“Yeni Müsavat”\n ",
        "views": "8865",
        "date": "27.09.2023 08:00",
        "link": "https://musavat.com/news/universitetlerde-ucillik-tehsil-teklifi-hansi-ixtisaslarda-ixtisar_1009201.html"
    },
    {
        "title": "Ermənilər \"Laçın\" sərhəd keçid məntəqəsindən BELƏ keçir - VİDEO",
        "category": "Son xəbər",
        "content": "Bu görüntülər Laçın Sərhəd Keçid məntəqəsində, gecə saat 00:15-də çəkilib.\nMusavat.com xəbər verir ki, gecə saatları olmasına baxmayaraq uzun növbələr yaranıb. Qarabağdan Ermənistana gedən maşınlar burada yoxlanılaraq buraxılırlar. \nHəmin görüntüləri təqdim edirik: ",
        "views": "2080",
        "date": "27.09.2023 04:04",
        "link": "https://musavat.com/news/ermeniler-lacin-serhed-kecid-menteqesinden-bele-kecir-video_1009140.html"
    },
    {
        "title": "Bu bürclərin pulsuz qalmaq riski var: Borc verməyin və…",
        "category": "Maraqlı",
        "content": "Bəzi bürclər yaxşı qazanc əldə edəcəklər, lakin pulla ehtiyatlı olmaları lazımdır. Axı, həddindən artıq israfçılıq sizi pulsuz qoya bilər…\nDolça\nEhtiyatlı olun, çünki fırıldaqçılar sizi aldada bilər. Buna görə də siz bütün nağd pul daxilolmalarına çox diqqətlə nəzarət etməli, hesabları yoxlamalı və diqqətlə köçürmələr etməlisiniz. Əgər onlar sizə sərfəli təkliflə gəlsələr, dərhal razılaşmayın. Bunu diqqətlə düşünmək lazımdır. Həmçinin, borc verməyin və bütün maliyyə məsələlərini yaxın günlərdə təxirə salın.\nƏqrəb\nİş yerində emosiyalarınıza nəzarət etməlisiniz. Elə görünəcək ki, sizin çoxlu müxtəlif tapşırıqlarınız var, lakin bununla bağlı rəhbərliklə mübahisə etməyə tələsməyin. Beləliklə, işsiz və gəlirsiz qalmaq riskiniz var. Əgər işsiz qalmağı planlaşdırmırsınızsa, söhbət üçün sakit ton seçin. Ola bilsin ki, hazırda çətin dövrlərdən keçirsiniz, lakin onlar mütləq uğura aparır.\nQız bürcü\nSiz həmişə təşkilatçılığınız və öhdənizə götürdüyünüz hər şeyə diqqətli yanaşmanızla seçilmisiniz. Ona görə də indi maliyyə vəziyyətinizə yeni bucaqdan baxmaq üçün ideal vaxtdır. Gəlir və xərclərinizi təhlil etməyə çalışın, maliyyə yastığı yaradın və pulunuzu boş yerə xərclədiyiniz şeylərdən imtina edin. Maddi mənada həqiqətən ehtiyacınız olan şeylərə daha yaxşı diqqət yetirin.",
        "views": "1253",
        "date": "27.09.2023 03:47",
        "link": "https://musavat.com/news/bu-burclerin-pulsuz-qalmaq-riski-var-borc-vermeyin-ve_1009136.html"
    },
    {
        "title": "Xankəndidə idarəetmə BELƏ OLACAQ – Polis və digər qurumlar bu tarixdən...",
        "category": "Son xəbər",
        "content": "Ötən həftə baş tutan anti-terror əməliyyatlarından sonra ağ bayraq qaldıran və danışıqlarla başlayan separatçıların qanunsuz “idarəetmə” fəaliyyətləri demək olar ki, tamamilə çöküb. Erməni icmasının yaşadığı ərazilərdə ən primitiv ehtiyacların qarşılanmasında belə aciz olan separatçı xunta yavaş-yavaş öz yerini qanuni Azərbaycan hakimiyyətinə vermək üzrədir. Bəs görəsən Xankəndində qanunsuz xunta rejimi öz fəaliyyətini tam olaraq nə zaman bitirəcək? Azərbaycan polisi Xankəndində və ətraf ərazilərdə fəaliyyətə hansı vaxtdan etibarən başlayacaq?\nBu və digər suallarla bağlı politoloq Samir Hümmətov Referans.az-a danışıb.\n“Qarabağdakı separatçı rejimin özünü buraxma prosesinin yaxın zamanlarda tam reallaşması gözlənilir. Son proseslərdən sonra erməni sakinlərə bütün kommunal xidmətlərin, qida və dərman vasitələrinin Azərbaycan tərəfindən verildiyi üçün artıq separatçı rejimin təsir imkanları olduqca məhdudlaşdırılıb. Bütün bu faktorlar Qarabağın erməni əhalisində Azərbaycan yönümlü müsbət fikirlərin formalaşmasına birbaşa təsir göstərir. Məncə bundan sonra separatçı rejimin əlində hər hansı hüquqi statusu qalmayacaq. Yaxın zamanlarda separatçıların və yerdə qalan qanunsuz silahlı birləşmələrin sülhməramlılara məxsus helekopterlərlə Qarabağı tərk etməsi və xarici ölkələrə qaçması gözlənilə bilər. Əlbəttə ki, xunta rejim qaçdıqdan sonra idarəetmə tam şəkildə Azərbaycana keçəcək və hesab edirəm ki, mərhələli şəkildə polis asayişi qorumaq üçün fəaliyyətə başlayacaq. Əlavə olaraq ermənilər və azərbaycanlılar arasında birlikdə yaşayışı, münasibətləri və əlaqələri müşahidə etmək üçün monitorinq mərkəzi də yaradıla bilər. Düşünürəm ki, 2025-ci ilə kimi mərhələli və sistemli şəkildə Xankəndidə və erməni əhalisinin yaşadığı digər ərazilərdə Azərbaycan polisinin, digər güc strukturlarının, idaretmə orqanlarının fəaliyyəti tam formada oturuşmuş olacaq. Bu dövlətimizin konstusiyon səlahiyyətləridir və onu da tam şəkildə həyata keçiriləcək”.",
        "views": "5901",
        "date": "27.09.2023 03:46",
        "link": "https://musavat.com/news/xankendide-idareetme-bele-olacaq-polis-ve-diger-qurumlar-bu-tarixden_1008883.html"
    },
    {
        "title": "Ruslar Qarabağı nə vaxt TƏRK EDƏCƏK? - Rauf Arifoğlu TARİXİ açıqladı - VİDEO",
        "category": "Son xəbər",
        "content": "\"Yeni Müsavat\" Media Qrupunun rəhbəri Rauf Arifoğlu TV Müsavat-ın canlı efirində aparıcı Sevinc Telmanqızının qonağı olub.\nMusavat.com-un xəbərinə görə, Rauf Arifoğlu Rusiya sülhməramlılarının 2025-ci ildə və ya daha tez bölgədən gedəcəyini bildirib. Rauf Arifoğlu bildirib ki, ermənilərin böyük qismi Qarabağı tərk edir, bu məqamda Ermənistan artıq burada tərəf deyil, məsələ Azərbaycanla Rusiya arasında həll olunmalıdır. \nƏtraflı videoda:",
        "views": "1001",
        "date": "27.09.2023 03:14",
        "link": "https://musavat.com/news/ruslar-qarabagi-ne-vaxt-terk-edecek-rauf-arifoglu-tarixi-aciqladi-video_1009144.html"
    },
    {
        "title": "Professor canlı efirdə KÖVRƏLDİ - \"Şəhidlərimizin məzarının dibində də yatmaq olar!\" - VİDEO",
        "category": "Ölkə",
        "content": "Politoloq Qabil Hüseynli TV Müsavat-ın efirində aparıcı Emil Salamoğlunun qonağı olub.\nMusavat.com xəbər verir ki, politoloq Azərbaycanın Qarabağda son lokal antiterror əməliyyatından danışıb.\nƏtraflı videoda:",
        "views": "917",
        "date": "27.09.2023 03:06",
        "link": "https://musavat.com/news/professor-canli-efirde-kovreldi-sehidlerimizin-mezarinin-dibinde-de-yatmaq-olar-video_1009148.html"
    },
    {
        "title": "\"Sırada ZƏNGƏZURDUR!\" - Rauf Arifoğlu iki liderin Naxçıvan görüşünü ŞƏRH ETDİ - VİDEO",
        "category": "Son xəbər",
        "content": "\"Yeni Müsavat\" Media Qrupunun rəhbəri Rauf Arifoğlu TV Müsavat-ın canlı efirində aparıcı Sevinc Telmanqızının qonağı olub.\nMusavat.com-un xəbərinə görə, Rauf Arifoğlu Azərbaycan Prezidenti İlham Əliyevlə Türkiyə Prezidenti Rəcəb Tayyib Ərdoğanın Naxçıvandakı görüşündən danışıb. Rauf Arifoğlu bildirib ki, biz Güney Qafqazda, öz bölgəmizdə qayda-qanun yaratmaq üçün hərəkətə keçmişik. O, bildirib ki, liderlər Naxçıvanda həm bir günlük əməliyyatı, həm də bundan sonrakı prosesləri müzakirə ediblər.\nƏtraflı videoda:",
        "views": "474",
        "date": "27.09.2023 02:29",
        "link": "https://musavat.com/news/sirada-zengezurdur-rauf-arifoglu-iki-liderin-naxcivan-gorusunu-serh-etdi-video_1009145.html"
    },
    {
        "title": "Tramp dələduzluqda təqsirli bilinib",
        "category": "Dünya",
        "content": "ABŞ-da hakim Artur Enqoron keçmiş prezident Donald Trampı dələduzluqda təqsirli bilib.\nBu barədə “Report” “Reuters” agentliyinə istinadən xəbər verir.\nMəhkəmə keçmiş prezidentin sərvətini maliyyə hesabatlarında ildə milyardlarla dollar şişirtməyə görə məsuliyyət daşıdığına dair qərar verib.\nNyu-York ştatının baş prokuroru Letisia Ceyms bildirib ki, son 10 ildə Donald Tramp hər il sərvətini 1,9 milyard dollardan 3,6 milyard dollara qədər şişirdib.\nProkuror Tramp üçün 250 milyon dollar cərimə, həmçinin ona və oğullarına ailə biznesi olan “Trump Organization”u idarə etməsinə qadağa qoyulmasını istəyir.\nDonald Trampın müdafiə komandası fırıldaqçılıq iddialarını rədd edərək, prokurorun iddiasının siyasi motivli olduğunu bildiriblər.\nProkuror da öz növbəsində israr edib ki, Tramp və onun tərəfdaşları kreditlər və sığorta üzrə daha sərfəli şərtlər əldə etmək üçün maliyyə hesabatlarını saxtalaşdırıblar.",
        "views": "268",
        "date": "27.09.2023 02:26",
        "link": "https://musavat.com/news/tramp-deleduzluqda-teqsirli-bilinib_1009139.html"
    },
    {
        "title": "\"Paşinyan getsə, Ermənistan itirilənləri geri qaytara biləcəkmi?\" - MÜHÜM AÇIQLAMA",
        "category": "Son xəbər",
        "content": "“Baxın, deyirlər: “Paşinyan satqındır”. “Xəyanət” söhbəti ümumiyyətlə postsovet siyasətində çox dəbdədir. Amma gəlin fürsətçi deyil, obyektiv, ekspert mövqeyi tutmağa çalışaq. Paşinyanın Ermənistanın qələbəsinin təntənəsi üçün dünyada güclü dəstəyi varmı? Yox. “Yerkrapah” könüllülər ittifaqının yarandığı 90-cı illərdə olduğu kimi gedib könüllü kimi qeydiyyatdan keçməyə hazır olan erməni varmı? Yox, çünki insanlar münaqişələrdən yorulur. Və cəmiyyətin demobilizasiyası var ki, nə Paşinyan, nə də Köçəryanın öhdəsindən gələ bilmir”.\nKONKRET.az xəbər verir ki, bu sözləri rusiyalı politoloq Sergey Markedonov səsləndirib.\nO bildirib ki, Paşinyanın beynəlxalq dəstəyi, Azərbaycan ordusu ilə müqayisə olunan ordusu yoxdur:\n“İki qonşu Paşinyana qarşıdır. Gəlin, bir dəqiqəlik təsəvvür edək! Nikol Paşinyan erməni xalqı tərəfindən xəyanətdə ittiham olunur, cəmiyyət onu rədd edir və devirir. Alternativ varmı? Paşinyan getsə, Ermənistan daha çox silaha sahib olacaqmı? ABŞ Konqresi Rusiya hökuməti ilə birlikdə Dağlıq Qarabağı tanıyacaqmı? Yeni hökumət itirilənləri geri qaytara biləcəkmi?”, – deyə rusiyalı politoloq bildirib.\nO deyib ki, eyni zamanda Paşinyan siyasətçi kimi həmişə heç də həmişə müdrik hərəkət etmir.\n“O, hakimiyyətə gələrək vətənpərvər legitimliyin olmamasını populist bəyanatlarla kompensasiya etməyə çalışıb. Vaxt var idi o, “Qarabağ Ermənistandır” deyirdi. İndi bunu min dəfə xatırlayacaq. O, bir neçə dəfə təkrar edirdi ki, hər hansı sənədə imza atmazdan əvvəl meydana çıxıb xalqa müraciət edəcək. Təbii ki, Paşinyanın Qarabağ məsələsində imzaladığı bütün kağızlar meydanda razılaşdırılmayıb. Və verdiyi vədlərin çoxu həyata keçməyib. Hətta tam əksi həyata keçirildi”, – deyə Sergey Markedonov bildirib.\nRusiyalı politoloq etiraf edib ki, Azərbaycanın müəyyən vasitələri var.\n“Hesab edirəm ki, Qarabağın inkişafı ilə bağlı heç bir problem olmayacaq. “Görün, 26 il erməni qüvvələrinin nəzarətində olan o ərazilərdə hansı sürətlə yeni tikintilər gedir. Üstəlik, bu, nümayişkaranə şəkildə edilib: Füzuli hava limanının Türkiyə prezidenti Ərdoğanın nümayişkaranə dəvəti ilə kütləvi açılışını xatırlamaq olar. Düşünürəm ki, Türkiyə və digər müttəfiqlər – Pakistan bu işdə Azərbaycanın yanında olacaq”, – deyə Sergey Markedonov fikrini yekunlaşdırıb.",
        "views": "1220",
        "date": "27.09.2023 02:09",
        "link": "https://musavat.com/news/pasinyan-getse-ermenistan-itirilenleri-geri-qaytara-bilecekmi-muhum-aciqlama_1009138.html"
    },
    {
        "title": "FHN Xankəndidəki yanğını söndürdü - VİDEO",
        "category": "Son xəbər",
        "content": "Sentyabrın 25-də Azərbaycanın Xankəndi şəhərinin yaxınlığında yanacaqdoldurma məntəqəsində baş vermiş yanğınla əlaqədar əraziyə Azərbaycan Respublikası Fövqəladə Hallar Nazirliyinin Dövlət Yanğından Mühafizə Xidmətinin qüvvələri cəlb olunub.\nNazirliyin mətbuat xidmətindən Musavat.com-a bildirilib ki, hadisə yerində əməliyyat şəraitinin qiymətləndirilməsi zamanı yanğının ehtiyat yanacaq çənləri parkında baş verdiyi və genişlənmə riskinin yüksək olduğu müəyyənləşdirilib.\nYanğınsöndürənlərin fədakarlığı və peşəkar fəaliyyəti sayəsində yanğının genişlənməsinə imkan verilmədən qısa müddətdə söndürülüb.\nƏtraf ərazilər, o cümlədən digər yanacaq çənləri yanğından mühafizə olunub. \n ",
        "views": "874",
        "date": "27.09.2023 02:00",
        "link": "https://musavat.com/news/fhn-xankendideki-yangini-sondurdu-video_1009143.html"
    },
    {
        "title": "Ərdoğan Ermənistana xəbərdarlıq etdi – VİDEO",
        "category": "Son xəbər",
        "content": "“Naxçıvan və Azərbaycanın digər bölgələri ilə quru və dəmir yolu xətləri ilə birbaşa əlaqələrin qurulması əlaqələrimizi daha da gücləndirəcək”.\nXəzər TV xəbər verir ki, bunu Türkiyə Prezidenti Rəcəb Tayyib Ərdoğan Azərbaycandan rəsmi səfərdən qayıdan zaman təyyarədə jurnalistlərə açıqlamasında deyib.\nTürkiyə lideri bildirib ki, bu dəhliz açıldıqdan sonra Bakıdan çıxan nəqliyyat vasitəsi və ya qatar birbaşa Qarsa gələ biləcək. Ərdoğan qeyd edib ki, Ermənistan Zəngəzur yolunun açılmasına razılıq verməsə, yol İran üzərindən keçəcək və İran bu məsələdə maraqlıdır.\nƏrdoğan onu da söyləyib ki, Naxçıvana səfəri bir daha Türkiyə – Azərbaycan qardaşlığının, “bir millət, iki dövlət” ruhunun bütün dünyaya bəyanıdır. Türkiyə Prezidenti antiterror əməliyyatında qazanılan tarixi uğurdan da danışıb.\nƏrdoğan vurğulayıb ki, indi Azərbaycanın suverenliyi altında həm Xocalı, həm də Qarabağ üçün daimi sülh və əmin-amanlıq zamanıdır.",
        "views": "1296",
        "date": "27.09.2023 01:21",
        "link": "https://musavat.com/news/erdogan-ermenistana-xeberdarliq-etdi-video_1009137.html"
    },
    {
        "title": "25 min dollarlıq qalmaqal yaşayan forvard qərar verdi - Azərbaycan klubuna gəlir!",
        "category": "İdman",
        "content": "“Kəpəz”in əcnəbi forvardla anlaşmaq niyyəti baş tutmadığını xəbər vermişdik.\nSöhbət Mali millisinin üzvü Adama Nianedən gedir. Hazırda azad agent olan afrikalının Vyetnamdan daha yüksək maaş təklifi alması ölkəmizə gəlmək qərarından daşındırmışdı. Qərb təmsilçisi ilə danışıqları donduran malili adıçəkilən ölkəyə yollanmışdı. Lakin Adamanın Vyetnam klubuna keçidi baş tutmayıb.\nOnu burada aldadıblar. Yerli klublardan biri bəribaşdan 25 min dollar verəcəyini söz verib, sonda vədinə əməl etməyib. Belədə hücumçu vətəninə qayıdıb və \"Kəpəz\"lə danışıqları bərpa edib. Hazırda klub onun viza məsələsini həll etməyə çalışır. Sənəd məsəlləri bitən kimi, afrikalını “Kəpəz”in düşərgəsində görə bilərik. Azər Məmmədovun israrla istədiyi 30 yaşlı futbolçunun son klubu İranda “Nassaji” klubu olub.\nO, daha əvvəl Fransa və Belçikada legioner həyatı yaşayıb.\nAdama peşəkar karyerasında meydana çıxdığı 204 görüşdə 49 qol, 13 asistlə yadda qalmağı bacarıb.//SPORTİNFO.AZ",
        "views": "739",
        "date": "27.09.2023 00:48",
        "link": "https://musavat.com/news/25-min-dollarliq-qalmaqal-yasayan-forvard-qerar-verdi-azerbaycan-klubuna-gelir_1009132.html"
    },
    {
        "title": "Gündəm olan azərbaycanlı həkim Xankəndidə başına gələnləri DANIŞDI - ŞOK",
        "category": "Ölkə",
        "content": "“Xankəndidə mərkəzində evim var idi, indi də durur”.\nMusavat.com bildirir ki, bu sözləri Ölkə.Az-a müsahibəsində azərbaycanlı travmatoloq, tibb elmləri doktoru, professor Yaşar Cəlilov deyib.\n“Moskvanın prokurorluğundan adamlar gəlmişdilər. Onlar mənə “spravka” verdilər ki, Yaşar Cəlilovun evinə 22 və ya 23 min rubl ziyan dəyib. O “spravka” və order hələ də məndə durur. Allah cənab Prezidentimizə cansağlılığı versin, vaxtı gələndə gedib Xankəndidəki evimdə oturmaq fikrim var”,- həkim söyləyib.\nO həmçinin deyib: \"1983-cü ilə qədər sakitçilik idi. Hamı bir-birinə yaxşı, yoldaş münasibətdə idi. Toya da, yasa da gedirdik. Çörək də yeyirdik. Sonra 1983-cü ildən Zori Balayan ora gəldi və təbliğat apararaq camaatın başını xarab etməyə başladı. O vilayət xəstəxanasında biz 2 nəfər azərbaycanlı idik. Bir baş həkimin müavini var idi, Əjdər həkim, bir də mən. O da həmin hadisələrdən sonra çıxdı gəldi Ağsuda bacısıgildə yaşadı, sonra da rəhmətə getdi. İclasların birindən sonra Əjdər müəllimin yanına getdim, dedim: “Əjdər, bu köpəkoğlu kimdirsə, gəlib burada aləmi qarışdırır”. Biz o vaxtı erməni dilində bilirdik. Rəhmətliklə məsləhətləşdik. Bildim ki, xəbər Xankəndidən keçməyib, durdum getdim Ağdama. Ağdamdan o vaxtı respublika kommunist partiyasının birinci katibi Kamran Bağırovun adına teleqram vurdum ki, burada ciddi təbliğat gedir, milli münaqişə yaranacaq, bununla bağlı ölçü götürün. Qayıtdım gəldim, haradasa 10 gündən sonra mənlə Əjdər müəllimi vilayət partiya komitəsinin üçüncü katibi Mkrtçyanın yanına çağırdılar. Teleqram onun qarşısında idi. Dedi ki, sən niyə belə şeylər yazmısan? Dedi ki, bu bizim xalq şairimizdir. Dedim, nə şair, gəlib danışır ki, Bərdə ikinci erməni imperiyasının paytaxtı olub. Sual verdim ki, bu şeirdir? Nəysə, orada katiblə möhkəm danışdıq. Sonra bizə hədə-qorxu gəldi ki, sizi buradan çıxararıq, qovarıq və s. Amma biz yenə dayanmadıq, Bakıya yenə xəbərdarlıq etdik, amma reaksiya gəlmədi. Ondan sonra bunlar yavaş-yavaş dəyişdi və 1987-88-ci illərdə birinci mənim evimi dağıtdılar. Sonra da çıxdım gəldim\".",
        "views": "2090",
        "date": "27.09.2023 00:32",
        "link": "https://musavat.com/news/gundem-olan-azerbaycanli-hekim-xankendide-basina-gelenleri-danisdi-sok_1009131.html"
    },
    {
        "title": "Əfsanəvi futbolçu Ronaldo model sevgilisi ilə evləndi - FOTO",
        "category": "İdman",
        "content": "Braziliya futbolunun əfsanəsi - Ronaldo Luis Nazario de Lima və ya sadəcə olaraq \"Qızıl top\"un qalibi və tarixin ən yaxşı futbolçularından biri olan Ronaldo uzun müddətdir sevgili olduğu Selina Loks ilə evlənib. Qeyd edək ki, bu, futbolçunun üçüncü evliliyidir.\nSfera.az xəbər verir ki, “Toothie\" ləqəbli 47 yaşlı futbolçu 33 yaşlı model Selina Loks ilə İbizada keçirilən mərasimdə ailə həyatı qurub.\nYanvar ayında Karib dənizində tətildə olarkən nişanlanan yeni evlilər bazar ertəsi günorta İbizadakı kilsədə nikah bağlayıblar.\nOnlar adanın cənub-qərbində, təqaüdçü futbol ulduzunun evinin olduğu kiçik Es Cubells kəndində evləniblər.\n\n\"Real\"ın və \"İnter\"in keçmiş hücumçusu ilə 7 il əvvəl görüşməyə başlayan 33 yaşlı Selina sosial şəbəkədə xoşbəxt günlərinin görüntülərini yayıb.\nModel və yeni həyat yoldaşı İnstaqram paylaşımlarında:\n\"Bu gün biz ailələrimizi intim dini şənlik üçün bir araya gətirdik və bununla da çoxlu bayramlarla dolu bir həftənin başlanğıcını qeyd etdik\"-yazıblar.\n\nGəlin ağ çiçək buketi ilə bəzədilmiş Jacquemusun aplikasiyaları olan fil sümüyü rəngli paltarında heyrətamiz görünüb.\nRonaldo ağ kətan kostyum seçib.\n\nQonaqlar arasında Ronaldonun keçmiş “Real Madrid”də komanda yoldaşı Julio Baptista da olub.\n\nHazırda İspaniya ikinci divizionu \"Real Valyadolid\" klubunun prezidenti olan Ronaldo kilsənin qarşısında pərəstişkarları ilə selfi çəkdirib.\nDominikan Respublikasında istirahət edən xoşbəxt cütlüyü ilk təbrik edənlərdən biri Ronaldonun keçmiş həyat yoldaşı Milena Dominqes olub.\nXatırladaq ki, Ronaldo təkcə futbol sahəsindəki uğurları ilə deyil, həm də təlatümlü şəxsi həyatı ilə məşhurlaşıb.\nİlk həyat yoldaşı futbolçu Milena Dominqes olub. Ronaldo onun televiziyada oyununu gördükdən sonra ona aşiq olub. Bu evlilikdə Ronald adlı bir oğul dünyaya gəlib. Bundan əvvəl futbolçunun aktrisa Sofiya Vernerlə münasibəti olub.\n2005-ci ildə Ronaldo və model Daniella Çikarellinin toyu olub. Dəbdəbəli mərasim Fransada bir qəsrdə keçirilib, lakin sonradan məlum olub ki, onlar heç vaxt rəsmi olaraq ər-arvad olmayıblar. Çünki onların heç biri əvvəlki tərəfdaşlarından boşanmalarını yekunlaşdırmayıb.\nCütlük rəsmi toylarını elan etdikləri qala mərasimindən üç ay sonra ayrılıblar. Danielle daha sonra Ronaldonun ona xəyanət etdiyi üçün münasibətlərin bitdiyini bildirib.\nMünasibətləri bitdikdən sonra Ronaldo mühəndislik tələbəsi Maria Beatrice Enthony ilə evlənib.\nRonaldonun birinci həyat yoldaşı Milenadan 23 yaşlı oğlu Ronald, ikinci yoldaşı Mariyadan isə qızları 14 yaşlı Mariya Sofiya və 12 yaşlı Mariya Alis var.\nFutbolçu 2010-cu ilin dekabrında ofisiant Mişel Umezu ilə münasibətdən indi 17 yaşlı Alexander adlı bir oğul atası olduğu aşkar edildikdən sonra vazektomiya (artıq uşaq istəməyən cütlüklərdə sperm kanallarının bağlanması) etdirdiyini bildirib.\nRonaldo daha sonra “Financial Times” qəzetinə spermanın dondurulduğunu deyib və zarafatla hələ də futbol komandasına başlamaq üçün kifayət qədər “bazası” olduğunu deyib.\nDigər məşhur futbolçu portuqaliyalı Kriştiano Ronaldo isə sevgilisi Georgina Rodriguez ilə nikah bağlamayacaq. Baxmayaraq ki, o, dəfələrlə həqiqətən evlənmək istədiyini bildirib.",
        "views": "1409",
        "date": "27.09.2023 00:16",
        "link": "https://musavat.com/news/efsanevi-futbolcu-ronaldo-model-sevgilisi-ile-evlendi-foto_1009118.html"
    },
    {
        "title": "Əhaliyə CİDDİ XƏBƏRDARLIQ - sentyabrın 27-nə qədər...",
        "category": "Ölkə",
        "content": "İlk yayınlanma vaxtı: 26 sentyabr, 12:54\nGeomaqnit qasırğası sentyabrın 27-nə qədər davam edəcək.\nMusavat.com xəbər verir ki, bu barədə Nəsrəddin Tusi adına Şamaxı Astrofizika Rəsədxanasından məlumat verilib.\nBildirilib ki, günəş küləyi sürətinin 27 sentyabrda normala dönəcəyi gözlənilir. 24 sentyabrdan başlayan geomaqnit qasırğasının G3 səviyyəsinə kimi yüksəlməsi ehtimalı var. Geomaqnit sahəsindəki fəallığın 27 sentyabra kimi davam edəcəyi proqnozlaşdırılır.",
        "views": "38370",
        "date": "27.09.2023 00:10",
        "link": "https://musavat.com/news/ehaliye-ciddi-xeberdarliq-sentyabrin-27-ne-qeder_1008620.html"
    },
    {
        "title": "Mehriban Əliyeva 27 Sentyabr - Anım Günü ilə bağlı paylaşım edib - FOTO",
        "category": "Ölkə",
        "content": "Azərbaycan Respublikasının Birinci vitse-prezidenti Mehriban Əliyeva rəsmi instaqram hesablarında 27 Sentyabr - Anım Günü ilə əlaqədar paylaşım edib.\nMusavat.com xəbər verir ki, paylaşımda deyilir:\n\"Vətən uğrunda həlak olmuş qəhrəmanlarımızın əziz xatirəsi qəlbimizdə daim yaşayacaqdır!\nAllah bütün şəhidlərimizə rəhmət eləsin!\"",
        "views": "616",
        "date": "27.09.2023 00:09",
        "link": "https://musavat.com/news/mehriban-eliyeva-27-sentyabr-anim-gunu-ile-bagli-paylasim-edib-foto_1009134.html"
    },
    {
        "title": "Azərbaycanda Anım Günüdür: Vətən müharibəsinin başlanmasından 3 il ötür",
        "category": "Son xəbər",
        "content": "Bu gün Azərbaycanın Vətən müharibəsinə başlamasından 3 il ötür.\nErmənistanın Azərbaycana qarşı 2020-ci il sentyabrın 27-dən başlayan növbəti hərbi təcavüzünə cavab olaraq, Azərbaycan xalqı işğal altındakı torpaqların azad edilməsi məqsədilə Azərbaycan Respublikasının Prezidenti, Ali Baş Komandan İlham Əliyevin rəhbərliyi ilə Vətən müharibəsinə başlayıb.\nHaqq və Şərəf işimiz olan, Azərbaycan Respublikasının suverenliyi və ərazi bütövlüyü uğrunda gedən mübarizədə qəhrəmanlıq göstərən əsgər və zabitlərimiz, arxa cəbhədə çalışan mülki insanlarımız, bütövlükdə xalqımız əzm və iradə, bir yumruq kimi birlik və həmrəylik nümayiş etdirərək, düşmənə sarsıdıcı zərbələr endirib.\nHəmvətənlərimizin bir çoxu şəhid olub, itkin düşüb, yaralanaraq sağlamlığını itirib. Torpaqlarımız qəhrəman şəhidlərimizin, əsgər və zabitlərimizin, qazilərimizin qanı və canı bahasına işğaldan azad edilib. \nAzərbaycan Silahlı Qüvvələrinin Vətən müharibəsində 2908 hərbi qulluqçusu şəhid olub, 6 nəfər itkin düşmüş sayılır.\nAzərbaycan Ordusunun zəfər yürüşünə tab gətirməyən düşmən təxribatlara əl ataraq, günahsız mülki insanları hədəfə almaqla müharibə cinayətləri törədib.\nAzərbaycanın ikinci böyük şəhəri, çoxsaylı tarixi və mədəni abidələri olan qədim Gəncə, ərazilərində strateji obyektlər yerləşən və keçən Mingəçevir (Su Elektrik Stansiyası) və Yevlax (Bakı-Tbilisi-Ceyhan neft kəməri) şəhərlərini, Beyləqan, Bərdə, Tərtər, Qəbələ, Goranboy, Ağcabədi, Abşeron, Xızı və digər rayonlarını ballistik raketlər və digər ağır artilleriya qurğularından atəşə tutulub.\n2020-ci il sentyabrın 27-də Naftalan şəhərinin Qaşaltı-Qaraqoyunlu kəndində yerləşən, kənd sakini Qurbanov Elbrus İsa oğlunun evinə top mərmisinin düşməsi nəticəsində bir ailə - 5 nəfər tamamilə məhv olub. \nOktyabrın 4, 5, 8, 11 və 17-də raket və ağır artilleriya hücumları nəticəsində Gəncə şəhərində 26 nəfər həlak olub, 175 nəfər yaralanıb, şəhərdə yerləşən mülki infrastruktur obyektlərinə, nəqliyyat vasitələrinə külli miqdarda ziyan dəyib.\nErmənistan silahlı qüvvələrinin raket və ağır artilleriya hücumları nəticəsində Bərdə rayonunda 29 nəfər həlak olub, 112 nəfər yaralanıb, rayonda yerləşən mülki infrastruktur obyektləri, nəqliyyat vasitələri külli miqdarda ziyan görüb.\nÜmumilikdə Ermənistanın hərbi təcavüzü nəticəsində 12-si uşaq, 27-si qadın olmaqla 93 mülki şəxs həlak olub, 454 mülki vətəndaş yaralanıb, ümumilikdə 12 292 yaşayış və qeyri-yaşayış sahəsinə, 288 nəqliyyat vasitəsinə ziyan dəyib, 1018 fermer təsərrüfatı üzrə zərər faktı aşkar edilib.\n2020-ci ilin 27 sentyabr - 10 noyabr müddətində Ermənistan həm döyüş meydanında, həm də münaqişə zonasından kənarda yerləşən Tərtər, Ağcabədi və Goranboy rayonlarını qadağan edilmiş və son dərəcə təhlükəli olan fosfor bombalarından 5 dəfə istifadə etməklə müxtəlif vaxtlarda atəşə tutub.\nOktyabrın 8-i, noyabrın 3, 4 və 8-də Ermənistan silahlı qüvvələri Azərbaycan Respublikasının işğal edilmiş ərazilərində, habelə Ermənistan Respublikasının ərazisində yerləşən hərbi birləşmələrinə rəhbərlik edən şəxslər və onların yaratdığı cinayətkar birliklər “Silahlı münaqişələr zamanı mülki şəxslərin müdafiəsinə dair” 1949-cu il tarixli Cenevrə Konvensiyasının tələblərini kobud şəkildə pozaraq genişmiqyaslı dağıntılara səbəb ola bilən müharibə üsullarından istifadə etməklə mülki əhalinin və ya döyüşlərdə iştirak etməyən ayrı-ayrı mülki şəxslərin sıx yaşadıqları Füzuli, Tərtər rayonları ərazilərində yerləşən yaşayış məntəqələrinə, habelə BMT-nin “Bioloji müxtəliflik haqqında” Konvensiyasının əsas təməl prinsiplərini pozaraq ətraf mühitə qəsd edən geniş, uzun sürən və ciddi ziyan vurmaq, insanları qəsdən öldürmək məqsədilə Füzuli rayonunun Arayatlı, Alxanlı, Tərtər rayonunun Səhləbad kəndinə və Şuşa şəhərinin ərazisində yerləşən Azərbaycan Respublikasının təbii sərvəti hesab edilən qiymətli və çoxillik ağacları olan meşələrə hər birinin içərisində 3,6 kiloqram P-4 kimyəvi tərkibli (ağ fosfor) olan D-4 tipli 122 millimetrlik ən azı 6 top mərmiləri ilə atəş açaraq həmin ərazilərdə yerləşən təbii sərvətləri qəsdən yandırmaqla xüsusilə külli miqdarda ziyan vurub, Azərbaycan Respublikasına qarşı təcavüzkar müharibə planlaşdırılıb və aparılıb, habelə terrorçuluq cinayəti törədilib.\nBütün bunlara baxmayaraq, Azərbaycan Ordusu Müzəffər Ali Baş Komandan İlham Əliyevin rəhbərliyi altında 44 günlük “Dəmir yumruq” əməliyyatı ilə torpaqlarını işğaldan azad edib, ölkəmizin ərazi bütövlüyü təmin olunub.\nZəfər yürüşü sayəsində kəndlər, şəhərlər bir-birinin ardınca erməni işğalçılarından təmizlənib. \nOktyabrın 3-də Tərtər rayonunun Suqovuşan qəsəbəsi, oktyabrın 4-də Cəbrayıl rayonu, oktyabrın 9-da Xocavənd rayonunun Hadrut qəsəbəsi, oktyabrın 17-də Füzuli rayonu, oktyabrın 20-də Zəngilan rayonu, oktyabrın 25-də Qubadlı rayonu işğaldan azad edilib.\nAzərbaycan Ordusunun həyata keçirdiyi unikalı əməliyyatla isə noyabrın 8-də Şuşa şəhəri işğaldan azad olunub.\nPrezident İlham Əliyev Şuşanın işğaldan azad edilməsi xəbərini Şəhidlər xiyabanından Azərbaycan xalqına müraciətində bəyan edib. \nDövlət başçısının 2020-ci il dekabrın 3-də imzaladığı Sərəncamla Azərbaycanda 8 Noyabr - Zəfər günü kimi təsis edilib.\nMüharibədə məğlub olduğunu anlayan Ermənistan məcburiyyət qarşısında qalaraq 2020-ci il noyabrın 10-da kapitulyasiya aktına imza atıb.\nNoyabrın 10-da Azərbaycan Prezidenti İlham Əliyev, Rusiya Prezidenti Vladimir Putin və Ermənistanın Baş naziri Nikol Paşinyan arasında Bəyanat imzalanıb.\nBəyanata əsasən, 10 noyabr 2020-ci il tarixində Moskva vaxtı ilə saat 00.00-dan etibarən Dağlıq Qarabağ münaqişəsi zonasında atəşin və bütün hərbi əməliyyatların tam dayandırılması elan edilib.\nDağlıq Qarabağda təmas xətti və Laçın dəhlizi boyu Rusiya Federasiyasının 1960 sayda odlu silahlı hərbi qulluqçusundan, 90 hərbi zirehli texnika, 380 ədəd avtomobil və xüsusi texnikadan ibarət sülhməramlı kontingenti yerləşdirilib.\nBəyanata əsasən, Rusiya Federasiyasının sülhməramlı kontingentinin qalma müddəti 5 ildir və müddətin bitməsinə 6 ay qalmış hazırkı müddəanın tətbiqinə xitam verilməsi niyyəti ilə bağlı Azərbaycan və Ermənistanın hər hansı biri çıxış etməzsə, müddət avtomatik olaraq növbəti 5 ilə uzadılır.\nMünaqişə tərəflərinin razılaşmalara əməl etməsinə nəzarətin səmərəliliyinin artırılması məqsədilə Rusiya-Türkiyə Birgə Monitorinq Mərkəzi yaradılıb.\nBəyanatda qeyd olunur ki, bölgədəki bütün iqtisadi və nəqliyyat əlaqələri bərpa edilməlidir. Ermənistan Respublikası vətəndaşların, nəqliyyat vasitələrinin və yüklərin hər iki istiqamətdə maneəsiz hərəkətinin təşkili məqsədilə Azərbaycan Respublikasının qərb rayonları və Naxçıvan Muxtar Respublikası arasında nəqliyyat əlaqəsinin təhlükəsizliyinə zəmanət verir. Nəqliyyat əlaqəsi üzrə nəzarəti Rusiyanın Federal Təhlükəsizlik Xidmətinin sərhəd xidmətinin orqanları həyata keçirir. Tərəflərin razılığı əsasında Naxçıvan Muxtar Respublikası ilə Azərbaycanın qərb rayonlarını birləşdirən yeni nəqliyyat kommunikasiyalarının inşası təmin ediləcək.\nÜçtərəfli Bəyanatda Kəlbəcər, Ağdam və Laçın rayonlarının Azərbaycana qaytarılması da əksini tapıb. \nBəyanata əsasən, noyabrın 20-də Ağdam şəhəri və Ağdam rayonunun işğal altında olan hissəsi, noyabrın 25-də Kəlbəcər rayonu, dekabrın 1-də isə Laçın rayonu işğaldan azad edilib.\nAzərbaycan bu üç rayonların işğaldan azad edilməsinə heç bir itki vermədən nail olub.\nBundan başqa, 2022-ci ilin avqustun 26-da Laçın şəhəri, Zabux və Sus kəndləri nəzarətə götürüldü. \nEyni zamanda, bu ilin aprelin 23-də ərazi bütövlüyümüz tam bərpa edilib. Belə ki, Laçın istiqamətində Azərbaycan-Ermənistan sərhədində sərhəd buraxılış məntəqəsi yaradılıb. Sentyabrın 20-də isə Azərbaycan öz suverenliyini tam bərpa edib. 24 saatdan da az müddətdə həyata keçirilən lokal antiterror tədbirləri nəticəsində Azərbaycan ərazisində qanunsuz məskunlaşmış Ermənistan ordusu təslim olub, Azərbaycanın şərtlərini qəbul edib və beləliklə, Azərbaycan öz dövlət suverenliyini tam təmin edib. \nPrezident İlham Əliyev 2 dekabr 2020-ci il tarixdə sentyabrın 27-nin Azərbaycan Respublikasında Anım Günü kimi təsis edilməsi haqqında Sərəncam imzalayıb. \n27 sentyabr Vətən müharibəsində qəhrəmancasına döyüşmüş, Azərbaycan Bayrağını işğaldan azad edilən torpaqlarımızda dalğalandırmış, ölkəmizin ərazi bütövlüyü yolunda canlarını fəda etmiş əsgər və zabitlərimizə, bütün şəhidlərimizə dərin ehtiram əlaməti olaraq, Anım Günü kimi qeyd edilir.\nAnım Günü ilə əlaqədar sentyabrın 27-də bir sıra tədbirlərin keçirilməsi nəzərdə tutulur.//APA",
        "views": "557",
        "date": "27.09.2023 00:05",
        "link": "https://musavat.com/news/azerbaycanda-anim-gunudur-veten-muharibesinin-baslanmasindan-3-il-otur_1009133.html"
    },
    {
        "title": "Kanadada nasisti parlamentə dəvət edən spiker istefa verdi - SKANDAL",
        "category": "Dünya",
        "content": "Kanada parlamentinin spikeri Entoni Rota nasisti qanunverici orqana dəvət edilməsi və onu tərifləməsi qalmaqalı fonunda istefa verdiyini bildirib.\n“Report” xəbər verir ki, artıq Rota qərarı barədə qanunvericilərə məlumat verib.\nQeyd edək ki, Ukrayna Prezidenti Vladimir Zelenski Kanadaya səfəri zamanı “Qalisiya” SS diviziyasının keçmiş əsgəri 98 yaşlı Yaroslav Hunkanı salamlayıb.\nİkinci Dünya müharibəsi illərində Birinci Diviziya Ukrayna könüllüləri arasından toplanmış faşist Almaniyasının qoşunlarının taktiki quruluşu idi. Zelenski ilə birlikdə nasisti Kanadanın baş naziri Castin Trüdo da salamlayıb.\nNəticədə hər iki liderin bu addımı müzakirələrə səbəbə olub və bir sıra dövlət rəsmiləri baş vermiş hadisəni İkinci Dünya Müharibəsi zamanı baş vermiş rasizmin dəstəklənməsi kimi qiymətləndirib.",
        "views": "551",
        "date": "26.09.2023 23:59",
        "link": "https://musavat.com/news/kanadada-nasisti-parlamente-devet-eden-spiker-istefa-verdi-skandal_1009125.html"
    },
    {
        "title": "Dostunu \"girov\" götürdü, çürümüş meyiti tapıldı - Bakıda DƏHŞƏT",
        "category": "Kriminal",
        "content": "2022-ci il mayın 6-da Bakı şəhəri Nərimanov rayonu Atatürk prospektindəki evində 1986-cı il təvəllüdlü Şamil Əliyevin meyiti tapılır. Meyit tapılarkən üzərində bıçaq xəsarətləri və çürümə də müəyyən edilib.\nMəlumat əsasında, polis və prokurorluq əməkdaşları, məhkəmə-tibb ekspertinin iştirakı ilə hadisə yerinə və meyitə baxış keçiriblər.\nFaktla bağlı Nərimanov rayon prokurorluğunda Cinayət Məcəlləsinin 120.1-ci (qəsdən adam öldürmə) maddəsi ilə cinayət işi başlanılıb.\n\nDaxili İşlər Nazirliyinin Baş Əməliyyat və Statistik İnformasiya İdarəsindən alınmış tələbnamədən görünüb ki, Şamil Əliyev əvvəllər soyğunçuluq, quldurluq və dələduzluq əməllərinə görə 3 dəfə məhkum olunub.\n\nKeçirilmiş istintaq və əməliyyat-axtarış tədbirləri nəticəsində cinayəti törətməkdə şübhəli bilinən 1989-cu il təvəllüdlü Emil Ağayev mayın 16-da İmişli rayonunda saxlanılaraq, Bakıya gətirilib.\nMusavat.com xəbər verir ki, Lent.az qətl hadisəsinin istintaq materiallarını əldə edib.\n\nİstintaqla müəyyən edilib ki, aprel ayında Şamil Əliyev tanışı Emil Ağayevə yaşadığı mənzili satmazdan öncə təmizlik işlərinin görülməsində ona köməklik göstərməsini, eyni zamanda gəlib onunla birlikdə qalmasını xahiş edib.\nEmil hadisə baş verən günədək, könüllü dostunun evində qalaraq, təmizliyə kömək edib. Həmçinin Şamil Əliyevin göstərişləri əsasında mağazalardan ərzaq məhsulları, siqaret və sair mallar alıb, yemək bişirib, qabları yuyub. Bir müddətdən sonra Şamilin, ona qulluqçu kimi yanaşmasından, paltarlarını yuduzdurmasından, mənzilə gələn tanışlarının yanında şərəf və ləyaqətini alçaldan ifadələr işlətməsindən, hətta ona əl qaldırmasından bezərək, ayın 23-ü gecə saat 2 radələrində mənzildən xəbərsiz çıxıb getmək istəyib. Qapının qıfılının açılmasını eşidib, icazəsiz evdən çıxmağa hazırlaşdığına görə Şamil Əliyev onu söyüb. Aralarında baş verən mübahisə zamanı, Emil Ağayev bıçaqla Şamilin bədəninin müxtəlif nahiyələrinə 6 dəfə zərbə endirib. Nəticədə Ş. Əliyev ölüb.\nİş üzrə dindirilmiş Emil Ağayev bildirib ki, Ukrayna Respublikasının Xarkov şəhərində ali təhsil alıb. Əvvəllər hərbçi olub, xəstəliyi ilə əlaqədar hərbi xidmətdən təxris olunub:\n\"2022-ci ilin aprel ayında məhəllədə yaşayan Ceyhun adlı şəxsin vasitəsi ilə Şamil Əliyevlə tanış olmuşam. Söhbət əsnasında, Şamil şəhərdə olan evini satmaq istədiyini, amma satışa çıxarmazdan əvvəl mənzili təmizləmək lazım olduğunu bildirdi. Ceyhun köməkli göstərməkdən imtina etdi. Bu səbəbdən Şamil evi təmizləməyi məndən xahiş etdi və müqabilində, mənzil satılanda, mənə pul verəcəyini dedyi. İşim və pulum olmadığından razılaşdım. Bundan sonra Ceyhun taksi sifariş etdi və Şamillə birlikdə Atatürk prospektində yerləşən mənzilə gəldik. Evə girdikdə, içərinin zibil ilə dolu və əşyaların səliqəsiz vəziyyətdə olduğunu gördüm. Şamillə köməkləşib evdə təmizlik işləri görməyə başladıq. Gecə orda qaldım. Növbəti gün Şamil mobil telefonumu ona verməyimi xahiş etdi və Kliniki Tibbi Mərkəzə gedəcəyini deyib evi təmizləməyimi tapşırdı. Onun istəyini pis fikirlə qəbul etmədim və mənzildə səliqə-sahman yaratmaqda davam etdim. Sonrakı günlərdə hiss etdim ki, Şamil mənə sanki qulluqçu gözü ilə baxır. Buna narazılığımı bildirəndə, tanışım belində gəzdirdiyi bıçağı çıxarıb dəstəyi ilə başıma vurdu və dedi ki, evdə onun dedikləri icra olunmalıdır.\nBundan sonra əvvələr məhkumluq həyatı yaşamış Şamilə qarşı qorxu hissim yarandı. Öz evimə getmək istəməyimi söylədikdə, tanışım bildirdi ki, nə vaxt mənzili təmizləyib qurtarsam, onda gedə bilərəm. Şamil evdən çıxıb getdiyi vaxtlarda qapını çöl tərəfdən bağlayırdı. Ara-sıra onun gətirdiyi narkotik və psixtrop maddələrdən istifadə edirdik. Anama dostumun yanında qaldığımı desəm də, harda qalmağım barədə məlumat vermədim. Bu müddət ərzində onun evinə tanımadığım şəxslər qonaq gəlib-gedirdi. Şamilin tapşırığı ilə onlara yemək hazırlayırdım\".\nHəmin şəxslərin yanında da Şamil onu təhqir edib və döyüb. Aprelin 22-də günorta tanışı evdən çıxaraq, qapını yenədə çöldən bağlayıb:\nƏtraflı\n\"Saat 18 radələrində Şamil Əliheydər adlı şəxslə qayıtdı, metamfetamin qəbul etdik. Ev sahibinin tapşırığı ilə onlara çay verdim. Əliheydər gedəndən sonra evdə ikimiz qaldıq. Gecə saatlarında Şamil başıma zərbələr vuraraq, mənzili süpürməyimi və paltarları yumağımı tələb etdi. Hiss etdim ki, tanışım narkotik maddə qəbul etdiyi üçün aqressivləşib. Şamil otaqda əyləşib televizora baxanda, mətbəxdə idim. Artıq cana yığıldığımdan qərara gəldim ki, sakitcə evdən çıxım. Asta addımlarla qapıya doğru gedib cəftəni açdım. Lakin açarla bağlı olduğundan qapı açılmadı. Səsi eşidən Şamil içəridən \"hara qaçırsan\" deyə-deyə dəhlizə gəldi. Ev sahibinin məni bıçaqla vuracağından qorxdum. Buna görə də, özümü qorumaqdan ötrü mətbəxdə masanın üstündə olan dəstəyi qara rəngli bıçağımı götürdüm. Dəhlizdə, üzbəüz vəziyyətdə öncə onun sinə, ardınca da baş və boyun nahiyələrinə 5-6 dəfə zərbə vurdum.\nŞamil arxası üstə yerə yıxılaraq, hərəkətsiz qaldı. Hamam otağına keçib əllərimi yudum. Döşəmə üzərində olan bıçağı, sonra da otağa keçib masada olan telefonumu götürdüm. Bıçağı gödəkçəmin cibinə qoyaraq mənzildən çıxdım və açarla qapını bağladım. Məhəlləyə düşəndən sonra bir az irəli gedib kəsici aləti zibil ququtusuna atdım. Həsən Əliyev küçəsində yoldan keçən \"Mercedes C klass\" markalı taksi avtomobilini saxladım və 5 manata \"Nargilə\" dairəsi adlanan əraziyə getdim. Gecə saat 3 radələrində evə çatdım. Qapını açan anama mübahisə zamanı tanışımı bıçaqladığımı, lakin onun ölüb-ölmədiyini bilmədiyimi dedim. Qorxduğumdan polisə təslim olmaq istəmədəyimi bildirdim. Anam özü polisə məlumat vermək istəsə də, xahiş etdim ki, bunu etməsin. Hamam otağına keçdim\".\nÇiməndən sonra təzə paltarlarını geyinib, köhnələrini isə gecə ilə həyətdəki zibil yeşiyinə atıb. Mobil telefonunu söndürüb. Ölkəni tərk etmək qərarına gəldiyi üçün xarici pasportunu dəyişmək istəyib:\n\"Bunun üçün, ayın 24-də əvvəl anamla birgə Səfərbərlik və Hərbi Xidmətə Çağırış üzrə Dövlət Xidmətinin Xətai rayon idarəsinə yaxınlaşdım. Mənə 2 gün ərzində müvəqqəti hərbi biletimi əvəz edən sənəd verildi. Həmin sənədlə 2 saylı \"Asan Xidmət\" Mərkəzinə getdim və bir gün ərzində 90 manata yeni şəxsiyyət vəsiqəsi aldım. Xarici pasport almaq üçün müraciət edəndə, ölkədən çıxışıma qadağa qoyulduğunu öyrəndim. Mayın 7-də gizlənmək məqsədi ilə İmişli rayonunda yaşayan Rəşad adlı tanışıma zəng etdim və şəhərdə yaşamaqdan yorulduğumu söyləyərək, ondan kirayə ev təşkil etməsini xahiş etdim. Tanışım mənim üçün 130 manata kirayə ev tapdığını xəbər edəndə, anamdan 350 manat pul alıb rayona yollandım. Ayın 16-da axşam orda Nərimanov rayon Polis İdarəsinin əməkdaşları tərəfindən tutuldum\".\nZərərçəkmiş şəxsin hüquqi varisi Murad Əliyev ifadəsində göstərib ki, uşaq olanda atası Azad Əliyev həbs olunub, sonra isə anası ilə boşanıb:\n\"2005-ci ildə anam vəfat edəndən sonra mənə və qardaşım Şamilə nənəmiz baxdı. 2011-ci ildə F.X.Xoyski, 93 ünvanında yerləşən evimiz söküldüyündən ailəlikcə Atatürk prospekti, 4 ünvanına köçdük. Evlənəndən sonra mən, arvadım və 2 övladımla birlikdə Qaradağ rayonunun Lökbatan qəsəbəsində yaşayamağa başladım. Narkotik vasitələr qəbul edən Şamillə münasibətimiz yaxşı deyildi. Son 1-2 ildə onunla ümumiyyətlə əlaqə saxlamamışam. Hadisə günü işdə olanda, qonşular mənə zəng edib Şamilin öldürüldüyünü və meyitinin 15 gün evdə qaldığını bildiriblər. Eşitdiyimə görə, təqsirləndirilən şəxs özünü müdafiə məqsədilə qardaşımı öldürüb\".\n\nŞahid Sevinc Əliyeva bildirib ki, Şamil Əliyev onunla qonşuluqda yaşayıb:\n\"May ayında binanın blokundan üfunət iyi gəldiyini hiss etdim. Daha 2 gündən sonra artıq pis qoxu səbəbindən bloka girmək mümkün olmadığından, polisə zəng edib məlumat verdim. Zəng edəndən 15 dəqiqə sonra polis əməkdaşları yaşadığım ünvana gəldilər və qonşumun meyitini yaşadığı mənzildə aşkar etdilər. Şamil Əliyev bir neçə il əvvəl həbsdən çıxıb, aramızda ədavət olmayıb. Şamilin yaşadığı evə mütəmadi gecələr tanımadığım şəxslər gəlib-gedirdi. Emil Ağayevi əvvəllər görməmişəm\".\nŞahid Əliheydər Səfərov bildirib ki, 2017-ci ildən Respublika Narkoloji Mərkəzində qeydiyyatda olduğu üçün həkim resepti əsasında gündəlik Kliniki Tibbi Mərkəzdə psixotrop maddə qəbul edir:\n\"2022-ci il aprelin 22-də Şamil Əliyevin mənzilində narkotik vasitə qəbul edəndən sonra, taksi ilə evə qayıtdım. Emil məni yola salmaq üçün məhəlləyə düşdü. Söhbət zamanı o, Şamilin hərəkətlərindən yorulduğunu söyləyəndə, Emilə səbrli olmasını və onu yola verməsini dedim. Növbəti gün Kliniki Tibbi Mərkəzə gəlib-gəlməyəcəyini öyrənməkdən ötrü Şamilə zəng etsəm də, o, cavab vermədi. Gün ərzində təkrar həmin nömrəyə yığsam da, cavab verən olmadı\".\nŞahid qeyd edib ki, ayın 22-də Şamil Emili söyüb alçaltsa da, aralarında dava olmayıb.\n\nMəhkəmə-narkoloji ekspertizasının rəyinə əsasən, Emil Ağayevdə narkotik vasitələrin qəbulu nəticəsində asılılıq sindromu aşkar olunub.\n\nMəhkəmə iclasında Emil Ağayev ittiham üzrə özünü qismən təqsirli bilib. Zərərçəkmiş şəxsin hüquqi varisi təqsirləndirilən şəxslə barışdığını və ona qarşı şikayəti olmadığını bildirib.\n\nMəhkəmə Emil Ağayevin Şamil Əliyevi öldürmək niyyətinin olmaması barədə verdiyi ifadəsini, müdafiə mövqeyinə söykənən subyektiv mülahizəsi, törətdiyi cinayət əməlinə görə məsuliyyətdən yaxa qurtarmağa, məsuliyyətini yüngülləşdirməyə yönəlmiş cəhdi kimi qiymətləndirərək ittiham olunduğu cinayət əməlini törətməsini sübuta yetirilmiş hesab edib.\n\nMəhkəmə nəticəyə gəlib ki, Emil Ağayevin əməli ibtidai istintaq orqanı tərəfindən düzgün olaraq Cinayət Məcəlləsinin 120.1-ci (qəsdən adam öldürmə) maddəsi ilə tövsif edilib.\n\nBakı Ağır Cinayətlər Məhkəməsinin hökmü ilə Emil Ağayev cəzasını ciddi rejimli cəzaçəkmə müəssisəsində çəkməklə 9 il müddətinə azadlıqdan məhrum olunub.",
        "views": "1991",
        "date": "26.09.2023 23:44",
        "link": "https://musavat.com/news/dostunu-girov-goturdu-curumus-meyiti-tapildi-bakida-dehset_1009123.html"
    },
    {
        "title": "Polislərimiz Qarabağın erməniəsilli sakinlərinə BELƏ kömək etdilər - VİDEO",
        "category": "Ölkə",
        "content": "Azərbaycan polisi və tibb işçiləri Qarabağın erməniəsilli sakinlərinə köməklik göstəriblər.\nBu barədə “Report”un Şuşaya ezam olunmuş əməkdaşı xəbər verir.\nBelə ki, ərazidə xidmət aparan polislər içərisində erməniəsilli sakinlər olan avtomobilin yolun kənarında dayandığını görüblər. Dərhal Şuşa polisi köməklik məqsədilə avtomobilə yaxınlaşıb. Onlar avtomobilin içərisində olan iki erməniəsilli sakinin halının pisləşdiyini görüblər və əraziyə təcili tibbi yardım briqadası çağırıblar.\nDərhal əraziyə gələn tibb işçiləri erməniəsilli sakinlərə müvafiq yardımlar göstəriblər.\nDaha sonra isə erməniəsilli sakinlər Xankəndidən Gorus istiqamətinə hərəkət ediblər. ",
        "views": "1059",
        "date": "26.09.2023 23:41",
        "link": "https://musavat.com/news/polislerimiz-qarabagin-ermeniesilli-sakinlerine-bele-komek-etdiler-video_1009128.html"
    },
    {
        "title": "Bakıda polis əməkdaşı yol qəzasında həlak olub",
        "category": "Hadisə",
        "content": "Paytaxtın Xəzər rayonu Qala qəsəbəsində polis nəfəri xidmət vaxtı həlak olub.\nDİN-in mətbuat xidmətindən Musavat.com-a bildirilib ki, sentyabrın 26-da saat 22:30 radələrində Qala-Mərdəkan yolunda “Mercedes” markalı avtomobillə xidmətdə olan polis nəfəri, 1983-cü təvəllüdlü Məlikov Eyvaz İslam oğlu yol-nəqliyyat hadisəsi keçirib.\nO, hadisə nəticəsində həyatını itirib.\nAraşdırma aparılır.",
        "views": "720",
        "date": "26.09.2023 23:31",
        "link": "https://musavat.com/news/bakida-polis-emekdasi-yol-qezasinda-helak-olub_1009130.html"
    },
    {
        "title": "Qarabağı tərk edən ermənilərin sayı AÇIQLANDI",
        "category": "Son xəbər",
        "content": "Qarabağı indiyədək tərk edən ermənilərin sayı açıqlanıb. \nMusavat.com xəbər verir ki, bu barədə \"Sputnik Armeniya\" məlumat yayıb. \nMəlumatda qeyd edilir ki, 26 sentyabr saat 20:00-a olan məlumata görə, 28 120 erməni sakin Qarabağı tərk edib. \n  Musavat.com",
        "views": "3598",
        "date": "26.09.2023 23:30",
        "link": "https://musavat.com/news/qarabagi-terk-eden-ermenilerin-sayi-aciqlandi_1009129.html"
    },
    {
        "title": "Xankəndidəki yanğında həlak olanların sayı açıqlandı",
        "category": "Qarabağ xəbərləri",
        "content": "İlk yayın vaxtı 20:56\nXankəndi yaxınlığında baş vermiş partlayışda həlak olan 125 nəfərin cəsədi Ermənistana aparılıb.\nMusavat.com bu barədə erməni mediasına istinadən bildirir.\nErmənistanın səhiyyə naziri Anahit Avanesyan jurnalistlərə bildirib ki, onların tanınmasına hələ başlanmayıb.\nMusavat.com",
        "views": "2687",
        "date": "26.09.2023 23:21",
        "link": "https://musavat.com/news/xankendideki-yanginda-helak-olanlarin-sayi-aciqlandi_1009113.html"
    },
    {
        "title": "Zelandiyanın sirləri açıldı: Qitə necə yaranıb?",
        "category": "Dünya",
        "content": "Dünyanın səkkizinci qitəsi demək olar ki, tamamilə su altında qalıb. Bu, təxminən 23 milyon il əvvəl, super qitə Qondvanadan ayrıldıqdan 60 milyon il sonra baş verib.\nQaynarinfo \"İflscience\"yə istinadən xəbər verir ki, geoloqlar Yeni Zelandiya və Yeni Kaledoniyanın oxşar geologiyaya malik olduğunu çoxdan bilsə də, uzun illər davam edən kəşfiyyat və araşdırmalardan sonra onların eyni sualtı quruda yerləşdikləri üçün daha çox ortaq cəhətlərə malik olduqlarını başa düşüblər.\nYeni Zelandiya, Yeni Kaledoniya və digər kiçik adalar istisna olmaqla, Zelandiya qabığının böyük hissəsi, təxminən 94%-i okeanın altındadır. \"İtirilmiş qitə haqqında bilmədiyimiz çox şey var, lakin bilirik ki, ordakı yer qabığı əksər qitələrdən nazik, lakin okean qabığından daha qalındır. Biz onu da bilirik ki, qitə Qondvanalandın parçalanması zamanı, Yer qabığının incəldiyi və uzandığı zaman əmələ gəlib\", deyə elm adamları bildirib.\nBununla belə, geoloqların incəlmə prosesinə nəyin səbəb ola biləcəyi ilə bağlı heç bir versiyası yox idi. Bunu yeni bir geoloqlar qrupu Zelandiyadan götürülmüş nümunələri təhlil edərək və həmçinin maqnit anomaliyalarını araşdıraraq öyrənməyə çalışıb.\nAlimlər belə nəticəyə gəliblər ki, Zelandiya Yer kürəsinin ilk qitəsi olub. Və qitənin çökməsi ilə başa çatan yer qabığının geniş incəlməsi 100-80 milyon il əvvəl baş verib, yəqin ki, bu, onun müxtəlif istiqamətlərdə uzanması ilə əlaqədardır.\nZelandiya indi böyük ölçüdə su altında qalıb, lakin torpaqda vaxtilə müxtəlif bitki və heyvanların yaşadığına dair sübutlar var.\n\"Əlbəttə, heyvan və bitki növləri Qondvananın parçalanmasından sonra sağ qaldı və bu meqakontinent Cənubi Amerika, Afrika, Ərəbistan, Madaqaskar, Hindistan, Avstraliya və Antarktidaya keçdir. İndi biz Zelandiyanın parçalanmadan yarandığını bilirik və bu çox şeyi izah edir\", deyə tədqiqatçılar qeyd edib.\nTədqiqatın həmmüəllifi Rupert Sutherland bildirib ki, bu qitədəki coğrafi dəyişikliklər heyvanların və bitkilərin Cənubi Sakit okeanda necə məskunlaşdığını və təkamül etdiyini başa düşməyə imkan verir.",
        "views": "1567",
        "date": "26.09.2023 23:14",
        "link": "https://musavat.com/news/zelandiyanin-sirleri-acildi-qite-nece-yaranib_1009121.html"
    },
    {
        "title": "Taksi sürücüsünü VİDEOya çəkib PAYLAŞDI",
        "category": "Maraqlı",
        "content": "Azərbaycan Televiziyasının solisti, \"Böyük səhnə\" mahnı müsabiqəsinin qalibi, müğənni Emiliya Yaqubova paylaşımı ilə gündəmə gəlib.\nMusavat.com bizim.media-ya istinadən bildirir ki, Londondan Bakıya gələn sənətçi şəxsi avtomobilini \"Bolt\" taksi xidmətinə dəyişib.\nTaksi sürücüsü ilə ünsiyyətini gizli olaraq kameraya çəkən Emiliya həmin anları sosial şəbəkə hesabında paylaşıb.\nGörüntülərdə taksi sürücüsü başına gələn maraqlı əhvalatı müğənni ilə bölüşüb. Sürücü bildirib ki, 20 il əvvəl varlı ailədən olan ingilis bır qıza yardım etdiyinə görə, qarşı tərəf ona viza düzəldib. Lakin sürücü bu şansını dəyərləndirməyib və Rusiyaya gedib. İndi isə taksi sürücüsünün ən böyük arzusu Britaniyanın Mançester şəhərinə getməkdir\".\nHəmin görüntüləri təqdim edirik:",
        "views": "1978",
        "date": "26.09.2023 22:59",
        "link": "https://musavat.com/news/taksi-surucusunu-videoya-cekib-paylasdi_1009120.html"
    },
    {
        "title": "Blinken Prezident İlham Əliyevə zəng edib",
        "category": "Son xəbər",
        "content": "Sentyabrın 26-da ABŞ dövlət katibi Antoni Blinken Azərbaycan Respublikasının Prezidenti İlham Əliyevə zəng edib.\nMusavat.com xəbər verir ki, bu barədə Prezidentin Mətbuat Xidməti məlumat yayıb.\nTelefon söhbəti zamanı, erməni silahlı qüvvələrinə qarşı antiterror tədbirlərindən sonra Azərbaycanın Qarabağ bölgəsində hazırkı vəziyyət ətrafında fikir mübadiləsi aparılıb.\nDövlətimizin başçısı 24 saatdan az müddətdə yekunlaşan antiterror tədbirləri zamanı yalnız hərbi obyektlərin hədəf alındığını, mülki əhaliyə zərər verilmədiyini diqqətə çatdırıb.\nHazırda qanunsuz erməni silahlı qüvvələrinin tərk-silah prosesinin həyata keçirildiyini və onların Azərbaycan ərazisindən çıxarılması işinin həyata keçirildiyini ABŞ tərəfinə bildirib. Son beş gün ərzində yüzlərlə hərbi texnika, silah-sursat və hərbi təchizat mallarının müsadirə edildiyi vurğulanıb.\nAzərbaycanda akkreditə olunmuş xarici ölkələrin hərbi nümayəndələrinin və BMT-nin Rezident Əlaqələndirici Ofisinin nümayəndəsinin toplanmış silah və hərbi texnikaya baxış keçirdiyi qeyd olunub.\nPrezident İlham Əliyev Azərbaycanda yaşayan digər etnik azlıqlar kimi Qarabağ bölgəsində yaşayan erməni sakinlərin hüquqlarının ölkə qanunvericiliyi və beynəlxalq öhdəliklər çərçivəsində təmin edilməsi məqsədilə hazırda müvafiq iş aparıldığını vurğulayıb.\nAzərbaycan nümayəndələri ilə erməni sakinlərin nümayəndələri arasında reinteqrasiya istiqamətində dialoq aparıldığı, erməni sakinlərə Azərbaycan tərəfindən humanitar yardımlar göndərildiyi, ərazidə infrastrukturun bərpa edildiyi dövlət başçısı tərəfindən qeyd olunub.\nErməni sakinlərə yardımların göstərilməsi istiqamətində Beynəlxalq Qırmızı Xaç Komitəsi (BQXK) ilə əməkdaşlığın həyata keçirildiyi, ölkəmizdə akkreditə olunmuş BMT-nin Rezident Əlaqələndirici Ofisinin yaxın zamanda Azərbaycanın Qarabağ bölgəsinə səfərinin təşkilinə Azərbaycan tərəfinin hazır olduğu diqqətə çatdırılıb.\nABŞ dövlət katibi Antoni Blinken yaranmış vəziyyətlə bağlı narahatlığını ifadə edib, bölgədə sabitliyin təmin edilməsinin, yerli ermənilərlə dialoqun vacib olduğunu bildirib.",
        "views": "1158",
        "date": "26.09.2023 22:58",
        "link": "https://musavat.com/news/blinken-prezident-ilham-eliyeve-zeng-edib_1009127.html"
    },
    {
        "title": "XİN rəsmisi antiterror tədbirlərindən sonrakı hadisələrlə bağlı paylaşım edib - FOTO",
        "category": "Ölkə",
        "content": "Xarici İşlər Nazirliyinin mətbuat katibi Ayxan Hacızadə qeyri-qanuni erməni silahlıllarına qarşı antiterror tədbirləri başa çatdıqdan sonra Azərbaycan tərəfindən atılan addımlar haqqında paylaşım edib.\nAPA xəbər verir ki, bu barədə XİN rəsmisi \"X\" hesabında paylaşım edib.\n\"Müsadirə edilmiş minlərlə silah;\nYerli erməni sakinlərə tonlarla humanitar yardım\", deyə paylaşımda vurğulanıb. ",
        "views": "273",
        "date": "26.09.2023 22:53",
        "link": "https://musavat.com/news/xin-resmisi-antiterror-tedbirlerinden-sonraki-hadiselerle-bagli-paylasim-edib-foto_1009126.html"
    },
    {
        "title": "Vardanyanın Xankəndidən çıxarılması üçün... - Babayandan ŞOK AÇIQLAMA",
        "category": "Son xəbər",
        "content": "\"Separatçıların keçmiş lideri Ruben Vardanyanın Xankəndindən çıxarılması üçün müzakirələr gedir\". \nMusavat.com xəbər verir ki, bu iddianı Qarabağ separatçılarının keçmiş \"müdafiə naziri\" Samvel Babayan səsləndirib. \nO qeyd edib ki, Ruben Vardanyanın Xankəndindən çıxarılması üçün Rusiya ilə Azərbaycan arasında danışıqlar aparılır. Seperatçı iddia edir ki, Rusiya öz agenti olan Ruben Vardanyanın Qarabağdan çıxarılmasına görə Azərbaycana xahişlə müraciət edib.\n  Musavat.com\n ",
        "views": "3800",
        "date": "26.09.2023 22:45",
        "link": "https://musavat.com/news/vardanyanin-xankendiden-cixarilmasi-ucun-babayandan-sok-aciqlama_1009124.html"
    },
    {
        "title": "Metro istifadəçilərinə ŞAD XƏBƏR - Hər kəsin gözlədiyi YENİLİK GƏLİR",
        "category": "Ölkə",
        "content": "“Bütün lazımi məsələlər həll olunsun, artıq gələn ildən metroda bank kartları ilə ödənişə başlanılması üçün işlər görüləcək”.\nBunu Referans.az-a açıqlamasında Bakı Metropoliteni QSC-nin mətbuat xidməti və ictimaiyyətlə əlaqələr şöbəsinin rəhbəri Bəxtiyar Məmmədov deyib. Onun sözlərinə görə, hazırda QR pilet sistemi üzərində işlər gedir, onunla bağlı bəzi məsələlər tamamlandıqdan sonra bank kartları ilə ödəniş üçün hazırlıqlara başlanılacaq:\n“Hazırda QR pilet sistemi üzərində işlər getdiyinə görə, bunlar hamısını eyni vaxta salsaq qarışıqlıq yaranacaq. Bu məsələlər əslində tam olaraq bizdən asılı deyil. Bununla bağlı xüsusi icraçı qurum onlar bu barədə işlərin görülməsindən məsuliyyət daşıyır. Buna görə, işlər gələn ildən başlayacaq, amma nə zamana yekunlaşacağı bəlli deyil. Biz bu sistemlərin quraşdırılması ilə bağlı səlahiyyətli və məsuliyyət daşıyan qurum deyilik. Gedişhaqqı üsulları və digər texniki işlər barəsində biz sadəcə məlumat verə bilirik”.\nMetropoliten rəsmisi qeyd edib ki, dünya praktikasında belə məsələ var ki, hər bir ödəniş üsulu və ya sisteminin müqəddəratını sərnişin özü həll edir. Onun sözlərinə görə, bu tələbatdan asılı olan bir məsələdir: “Mənim zənnimcə hazırda və ya QR pilet tətbiq olunandan sonra Bakı kartın ləğvinə heç bir zərurət olmayacaq. Ümumiyyətlə, əlavə gedişhaqqı üsulunun olması əksinə sərnişin üçün daha əlverişlidir və Bakı metropoliteninin sərnişin məmnuniyyəti baxımından daha sərfəlidir”.\n“Yeni texnologiyaların və müasir ödəniş üsullarının Bakı metrosunda tətbiqi həm müştəri məmnuniyyəti, həm də ödəniş üsullarının çeşidli olması üçün vacibdir” – deyə Bəxtiyar Məmmədov əlavə edib.",
        "views": "1845",
        "date": "26.09.2023 22:44",
        "link": "https://musavat.com/news/metro-istifadecilerine-sad-xeber-her-kesin-gozlediyi-yenilik-gelir_1009119.html"
    },
    {
        "title": "Hakan Fidanın bu hərəkəti dünya mediasında diqqət çəkdi - VİDEO",
        "category": "Dünya",
        "content": "Türkiyənin xarici işlər naziri Hakan Fidan öz hərəkəti ilə Nyu-Yorkda BMT Baş Assambleyasının 78-ci sessiyasında qatıldığı MIKTA ( Meksika, İndoneziya, Cənubi Koreya, Türkiyə və Avstraliyanın birlikdə təşkil etdiyi qeyri-rəsmi tərəfdaşlıq və müzakirə platformu) toplantısına damğa vurub.\nKanal.az xəbər verir ki, çəkilən ailə fotosundan sonra Hakan Fidan yerdəki Türkiyə bayrağını götürərək cangüdəninə verib.\nHəmin görüntülər ölkə və dünya mediasında böyük diqqət çəkib.",
        "views": "2566",
        "date": "26.09.2023 22:14",
        "link": "https://musavat.com/news/hakan-fidanin-bu-hereketi-dunya-mediasinda-diqqet-cekdi-video_1009117.html"
    },
    {
        "title": "Qazaxıstanın 75 milyard dollarlıq planı açıqlandı",
        "category": "İqtisadiyyat",
        "content": "Qazaxıstan 2030-cu ilin sonunadək ümumi dəyəri 36 trilyon tengedən çox olan 1,1 min investisiya layihəsinin həyata keçirilməsi planlaşdırılır. Bu, indiki kursla təxminən 75 milyard dollar deməkdir.\n\nMusavat.com xəbər verir ki, bu barədə Qazaxıstanın sənaye və tikinti nazirinin müavini Dinara Şeqlova TASS-a məlumat açıqlayıb. Onun sözlərinə görə, 2022-ci ildə Qazaxıstan təxminən 28 milyard dollar xarici investisiya cəlb edib.\n\nŞeqlova onu da qeyd edib ki, Qazaxıstan və Rusiya hazırda 16,6 milyard dollar dəyərində 40-a yaxın iri layihə həyata keçirir: “Hazırda biz Rusiya ilə 16,6 milyard dollar dəyərində 40-a yaxın birgə iri layihə həyata keçiririk. Onlar 15,5 min iş yeri yaradır\". Onun sözlərinə görə, Rusiya və Qazaxıstan əlavə olaraq 3,5 mindən çox iş yeri yaradacaq 50 layihə üzərində işləyir.\n\nMusavat.com",
        "views": "1470",
        "date": "26.09.2023 22:00",
        "link": "https://musavat.com/news/qazaxistanin-75-milyard-dollarliq-plani-aciqlandi_1009098.html"
    },
    {
        "title": "13 yaşlı Nurlanın ölümündə ittiham olunan sürücüyə bəraət verildi",
        "category": "Kriminal",
        "content": "Ali Məhkəmədə piyadanın ölümü ilə nəticələnən yol-nəqliyyat hadisəsi törətməkdə təqsirləndirilən Kazım Zərbiyevə bəraət verilməsi barədə qərardan prokuror tərəfindən verilən kassasiya protestinə baxılıb.\nMusavat.com xəbər verir ki, bu barədə \"Qafqazinfo\"ya vəkil Əli Hüseynov məlumat verib.\nVəkil deyib ki, iclasda şikayətin dəlillərinə baxış keçirilib və tərəflərin fikirləri dinlənilib.\nHakim Ələsgər Novruzovun sədrlik etdiyi hakimlər heyəti belə qənaətə gəlib ki, əvvəlki qərarın dəyişdirilməsi və ləğvi üçün hər hansı əsas yoxdur.\nQərara əsasən, prokurorun protesti təmin edilməyərək, bəraət qərarı qüvvədə saxlanılıb.\nQeyd edək ki, hadisə 2021-ci ilin avqustun 7-də Yasamal rayonunda baş verib. Belə ki, sürücü Vəli Qasımov idarə etdiyi avtomobillə 13 yaşlı Nurlan Baxışovu vurub. Həmin gün piyada aldığı xəsarətlərdən xəstəxanada dünyasını dəyişib.\nİşə Yasamal Rayon Məhkəməsində baxılıb. Hökmə əsasən, V.Qasımov 5 il 1 ay müddətinə azadlıq məhrum edilib. Qəzada iştirak edən digər təqsirləndirilən sürücü K.Zərbiyevə isə Cinayət Məcəlləsinin 263.2 və 264-cü maddələri ilə tam bəraət verilib.\nQərardan narazı qalan ittiham tərəfi apellyasiya protesti verib. Bakı Apellyasiya Məhkəməsi protesti təmin etməyib.",
        "views": "1266",
        "date": "26.09.2023 21:47",
        "link": "https://musavat.com/news/13-yasli-nurlanin-olumunde-ittiham-olunan-surucuye-beraet-verildi_1009094.html"
    },
    {
        "title": "Azərbaycanda məktəbdə şagirdlər nədən zəhərləniblər? - VİDEO",
        "category": "Hadisə",
        "content": "Sabirabad rayonu Axtaçı Muğan kənd orta məktəbində 11 nəfər şagird və bir nəfər müəllim olmaqla, cəmi 12 nəfər şəxsin zəhərlənməsinin təfərrüatı məlum olub.\nBelə ki, üçüncü sinif şagirdlərindən birinin ad gününü qeyd edən uşaqların tortdan zəhərləndikləri ehtimal edilir.\nHalı pisləşən 11 şagird və bir müəllim xəstəxanaya yerləşdiriliblər.\nHəkim İkram Allahverdiyevin sözlərinə görə, azyaşlılar bütün zəruri tədbirlər görüldükdən sonra evə buraxılıblar.\nƏtraflı Baku TV-nin süjetində:",
        "views": "492",
        "date": "26.09.2023 21:35",
        "link": "https://musavat.com/news/azerbaycanda-mektebde-sagirdler-neden-zeherlenibler-video_1009111.html"
    },
    {
        "title": "Rusiya ordusuna cəlb olunan muzdluların sayı açıqlandı",
        "category": "Dünya",
        "content": "Bu ilin yanvarın 1-dən sentyabrın 26-dək Rusiya ordusuna 325 mindən çox muzdlu cəlb edilib.\nMusavat.com xəbər verir ki, bu barədə məlumatı Rusiya Təhlükəsizlik Şurası sədrinin müavini Dmitri Medvedyev hərbi qüvvələrin komplektləşdirilməsinə həsr olunmuş müşavirədə verib.\nXatırladaq ki, bundan əvvəl prezident Vladimir Putin Rusiya ordusunda döyüşmək istəyənlərin sayının çox olduğunu bildirib: “Hər gün Müdafiə Nazirliyi ilə müqavilə bağlamaq üçün 1-1,5 min adam müraciət edir”.\nMusavat.com",
        "views": "643",
        "date": "26.09.2023 21:23",
        "link": "https://musavat.com/news/rusiya-ordusuna-celb-olunan-muzdlularin-sayi-aciqlandi_1009097.html"
    },
    {
        "title": "Azərbaycanla ABŞ arasında ikitərəfli hərbi əməkdaşlıq müzakirə edilib",
        "category": "Ölkə",
        "content": "Sentyabrın 26-da Azərbaycan Respublikasının müdafiə naziri general-polkovnik Zakir Həsənovla Amerika Birləşmiş Ştatlarının müdafiə katibinin siyasi məsələlər üzrə müavini xanım Saşa Beykerin təşəbbüsü ilə telefon danışığı olub.\nBu barədə Musavat.com-a Azərbaycan Müdafiə Nazirliyindən bildirilib.\nTərəflər ölkələrimiz arasında əlaqələr, regiondakı vəziyyət və təhlükəsizlik məsələləri ilə bağlı ətraflı fikir mübadiləsi aparıblar.\nTelefon danışığı zamanı, həmçinin ölkələrimiz arasında ikitərəfli hərbi əməkdaşlığın inkişaf perspektivləri də müzakirə olunub.",
        "views": "449",
        "date": "26.09.2023 21:22",
        "link": "https://musavat.com/news/azerbaycanla-abs-arasinda-ikiterefli-herbi-emekdasliq-muzakire-edilib_1009116.html"
    },
    {
        "title": "Rubl görün neçəyə oldu",
        "category": "İqtisadiyyat",
        "content": "İlk yayın vaxtı saat 10:00\nAzərbaycan Mərkəzi Bankının bu günə olan rəsmi valyuta məzənnələrinə əsasən, ABŞ dollarının məzənnəsi dəyişməyərək 1,7000 manat olub.\nMusavat.com xəbər verir ki, avronun məzənnəsi 0,5 % azalaraq 1,8006 manat, Rusiya rublunun məzənnəsi isə 0,6 % artaraq 0,0177 manat təşkil edib.",
        "views": "27196",
        "date": "26.09.2023 21:18",
        "link": "https://musavat.com/news/rubl-gorun-neceye-oldu_1008932.html"
    },
    {
        "title": "Türkiyə lideri: \"Azərbaycanla imzaladığımız 3 yeni müqavilə ilə əlaqələrimizi daha da gücləndirdik”",
        "category": "Ölkə",
        "content": "”Azərbaycanla dünən imzaladığımız 3 yeni müqavilə ilə əlaqələrimizi daha da gücləndirdik”.\n”Report”un Ankara bürosunun xəbərinə görə, bunu Türkiyə Prezidenti Rəcəb Tayyib Ərdoğan Nazirlər Kabinetinin növbəti iclasından sonrakı çıxışında bildirib.\nR.T.Ərdoğan Naxçıvanın coğrafi mövqeyinə görə Türkiyə üçün xüsusi və strateji əhəmiyyət kəsb etdiyini vurğulayıb: “2020-ci ildə Bakıya səfərimiz zamanı söz verdiyimiz İğdır-Naxçıvan təbii qaz kəmərinin təməlini qoyduq. Enerji və mənzil sahəsində dünən imzaladığımız 3 yeni müqavilə ilə əlaqələrimizi gücləndirdik”.",
        "views": "419",
        "date": "26.09.2023 21:14",
        "link": "https://musavat.com/news/turkiye-lideri-azerbaycanla-imzaladigimiz-3-yeni-muqavile-ile-elaqelerimizi-daha-da-guclendirdik_1009115.html"
    },
    {
        "title": "Prezident İlham Əliyev 27 Sentyabr - Anım Günü ilə əlaqədar paylaşım edib",
        "category": "Ölkə",
        "content": "Azərbaycan Respublikasının Prezidenti, Müzəffər Ali Baş Komandan İlham Əliyev sosial şəbəkə hesabında 27 Sentyabr - Anım Günü ilə əlaqədar paylaşım edib.\nMusavat.com xəbər verir ki, paylaşımda \"27 Sentyabr - Anım Günü\" sözləri yazılıb.",
        "views": "950",
        "date": "26.09.2023 21:12",
        "link": "https://musavat.com/news/prezident-ilham-eliyev-27-sentyabr-anim-gunu-ile-elaqedar-paylasim-edib_1009114.html"
    },
    {
        "title": "Azərbaycan sivil əhaliyə davranışı ilə bütün dünyaya humanistlik dərsi verdi - Türkiyəli general",
        "category": "Gündəm",
        "content": "Türkiyə və Azərbaycan Ermənistana 3 ildir ki, sülh əlini uzadır. Ermənistana bununla bağlı son çağırışı isə Türkiyə Prezidenti Rəcəb Tayyib Ərdoğan Naxçıvanda səfərdə olarkən dilə gətirdi.\nMusavat.com xəbər verir ki, bu barədə Trend-ə açıqlamasında Türkiyənin Azərbaycandakı keçmiş hərbi attaşesi, ehtiyatda olan general Yücel Karauz deyib.\n\"Amma bu illər ərzində Ermənistan heç bir addım atmadı. Türkiyə də sülhə töhfə vermək üçün konstruktiv şəkildə üzərinə düşəni edir. Ermənistan üç il ərzində iki dəfə ağ bayraq qaldırmasına rəğmən dərs çıxarmadı. Azərbaycan lokal antiterror tədbirləri aparmalı oldu. Bu tədbirlər zamanı da Azərbaycan sivil əhaliyə davranış qaydası ilə bütün dünyaya humanistlik dərsi verdi. Ermənistan səmimi addımlar atmır\", - deyə o əlavə edib.\nY.Karauz bildirib ki, bütün bunlardan əlavə olaraq müsbət proseslər də olur.\n\" Regionda olan qanunsuz erməni silahlı birləşmələrin silahlarını təhvil verməsi, Qarabağın erməniəsilli vətəndaşları ilə görüşlərin keçirilməsi pozitiv hadisələrdir. Əgər bir dövlət iki dəfə ağ bayraq qaldırıbsa, vəziyyəti dəyərləndirməli və başqalarının regiondakı mənfəətlərinə özünü alət etməməlidir\", - deyə o bildirib.\nQeyd edək ki, sentyabrın 19-da üçtərəfli bəyanatın müddəalarının təmin olunması, Qarabağ iqtisadi rayonunda törədilən genişmiqyaslı təxribatların qarşısının alınması, Ermənistan silahlı qüvvələrinin birləşmələrinin tərksilah edilərək ərazilərimizdən çıxarılması, onların hərbi infrastrukturunun zərərsizləşdirilməsi, işğaldan azad edilmiş ərazilərə qayıdan dinc əhali, habelə bərpa-quruculuq işlərinə cəlb olunmuş mülki işçilər və hərbi qulluqçularımızın təhlükəsizliyinin təmin olunması və Azərbaycan Respublikasının konstitusiya quruluşunun bərpa edilməsi məqsədilə bölgədə lokal xarakterli antiterror tədbirləri keçirilib.\nAzərbaycan Ordusu qarşısında tab gətirə bilməyən Qarabağdakı Ermənistan silahlı qüvvələrinin birləşmələri və separatçılar ağ bayraq qaldıraraq təslim olublar. Şərtlərə əsasən, Azərbaycan Respublikasının Qarabağ bölgəsində yerləşən Ermənistan silahlı qüvvələrinin birləşmələri, qeyri-qanuni erməni silahlı dəstələri silahı yerə qoyur, döyüş mövqelərindən və hərbi postlardan çıxır və tam şəkildə tərksilah olunurlar. Ermənistan silahlı qüvvələrinin birləşmələri Azərbaycan ərazilərini tərk edir, qeyri-qanuni erməni silahlı dəstələri buraxılır. Paralel şəkildə bütün silah-sursat və ağır texnika təhvil verilir. Qeyd olunan proseslərin Rusiya sülhməramlı kontingenti ilə əlaqələndirilmiş şəkildə həyata keçirilməsi təmin edilir.",
        "views": "311",
        "date": "26.09.2023 21:10",
        "link": "https://musavat.com/news/azerbaycan-sivil-ehaliye-davranisi-ile-butun-dunyaya-humanistlik-dersi-verdi-turkiyeli-general_1009093.html"
    },
    {
        "title": "Ərdoğan: Azərbaycanın Qarabağdakı ermənilərə münasibəti hər cür tərifdən üstündür",
        "category": "Siyasət",
        "content": "\"30 il ərzində yaşadıqları bütün ağrılara baxmayaraq, onların (Azərbaycan hakimiyyəti-qeyd) Qarabağda ermənilərə münasibəti hər cür tərifdən üstündür\".\nBu barədə Türkiyə Prezidenti Rəcəb Tayyib Ərdoğan Nazirlər Kabinetinin iclasından sonra açıqlamasında bildirib.\nƏrdoğan deyib ki, Qarabağda mülki insanlara qarşı həssaslıq nümayiş etdirilib.\n\"Azərbaycan ordusunun uğurları ilə fəxr edirik. Allah şəhid qardaşlarımıza rəhmət eləsin, yaralılara şəfalar diləyirəm\", - Türkiyə lideri qeyd edib.\nO, həmçinin regional layihələrdən də danışıb:\n\"Ümid edirik ki, Ermənistan xarici təxribatlara boyun əyməyəcək. Biz qonşumuz İranı da əhatə edəcək birgə layihələrlə regionumuzu çiçəklənən hövzəyə çevirmək istəyirik. Türkiyə ilə dost olan qazanır, düşmən olan uduzur. Dostlarımızın sayını artırmaq üçün bir yol axtarırıq\"./Report",
        "views": "518",
        "date": "26.09.2023 20:57",
        "link": "https://musavat.com/news/erdogan-azerbaycanin-qarabagdaki-ermenilere-munasibeti-her-cur-terifden-ustundur_1009112.html"
    },
    {
        "title": "Qarabağdan köçən ermənilər üçün 5 milyon avro ayrıldı",
        "category": "Qarabağ xəbərləri",
        "content": "Avropa Komissiyası Qarabağdan köçən ermənilər üçün Ermənistana 5 milyon avro verəcək.\nMusavat.com Ermənistan mətbuatına istinadən xəbər verir ki, bu məlumat Avropa Komissiyasının açıqlamasında əksini tapıb.\nAçıqlamada qeyd olunur ki, Avropa Komissiyası Qarabağdan insanların kütləvi şəkildə Ermənistana gedişini gözləyir. Buna görə də həmin şəxslərin ehtiyaclarını qarşılamaq üçün 5 milyon avro ayırır.\nQeyd edək ki, bu gün ABŞ Beynəlxalq İnkişaf Agentliyinin rəhbəri Samanta Pauer ABŞ-ın Qarabağ ermənilərinə yardım üçün Ermənistana 11,5 milyon dollar verəcəyini bildirib.\nMusavat.com",
        "views": "2757",
        "date": "26.09.2023 20:45",
        "link": "https://musavat.com/news/qarabagdan-kocen-ermeniler-ucun-5-milyon-avro-ayrildi_1009096.html"
    },
    {
        "title": "Rəqabət Məcəlləsi ilə bağlı dinləmə keçirilib - FOTOLAR",
        "category": "Siyasət",
        "content": "Sentyabrın 26-da Milli Məclisdə Rəqabət Məcəlləsinin layihəsi ilə bağlı ictimai dinləmə keçirilib.\nMusavat.com Milli Məclisin Mətbuat və ictimaiyyətlə əlaqələr şöbəsinə istinadən bildirir.\nParlamentin İqtisadi siyasət, sənaye və sahibkarlıq komitəsi tərəfindən keçirilən dinləməni komitənin sədri Tahir Mirkişili açaraq, əvvəlcə, Müzəffər Ali Baş Komandan İlham Əliyevin rəhbərliyi ilə Azərbaycan ordusunun həyata keçirdiyi uğurlu lokal antiterror tədbirləri ilə bağlı təbriklərini çatdırıb, torpaqlarımızın azadlığı uğrunda canlarını fəda etmiş şəhidlərimizə rəhmət, şəhidlərin yaxınlarına başsağlığı, yaralılarımıza şəfa diləyib. O, antiterror tədbirlərində əldə edilmiş uğurun regionda sülhün və əməkdaşlığın, həmçinin ölkə iqtisadiyyatının gələcək inkişafına daha geniş imkanlar yaradacağını söyləyib.\nMilli Məclisin komitə sədri bildirib ki, Azərbaycan Respublikası Prezidentinin qanunvericilik təşəbbüsü ilə Rəqabət Məcəlləsinin layihəsi Milli Məclisə daxil olub. Tahir Mirkişili bu gün parlamentdə sənədin geniş ictimai dinləməsinin keçirilməsinə göstərdiyi dəstəyə görə Milli Məclisin sədri Sahibə Qafarovaya təşəkkürünü bildirib.\nAzərbaycanda Ulu Öndər Heydər Əliyev tərəfindən əsası qoyulan bazar iqtisadiyyatına keçidin uğurla nəticələndiyini və ölkə iqtisadiyyatında əlavə dəyərin formalaşmasında özəl sektorun payının 83 faizdən çox olduğunu deyən komitə sədri son illərdə ölkədə aparılan iqtisadi islahatların, dövlətin bu istiqamətdə inzibati metodlardan daha çox tənzim metoduna keçməsinin sahibkarlar arasında ruh yüksəkliyi, eyni zamanda, iqtisadiyyatın inkişafında əsaslı fəallıq yaratdığını bildirib. O, yeni Rəqabət Məcəlləsinin qəbul olunmasının ölkə iqtisadiyyatının inkişafı, biznes mühitinin əlverişliliyinin artırılması, azad sahibkarlığın təşviqi baxımından mühüm əhəmiyyət kəsb etdiyini qeyd edərək, sənədin ölkədə sahibkarların sağlam rəqabət şəraitində fəaliyyətinin hüquqi əsaslarını müəyyən etdiyini vurğulayıb. Diqqətə çatdırılıb ki, sənəd həm də istehlakçıların hüquqlarının müdafiəsini, məhsul və xidmətlərin keyfiyyətinin daha da artırılmasını hədəfləyir.\nSonra iqtisadiyyat nazirinin birinci müavini Elnur Əliyev çıxış edərək, sənədin hazırlanması prosesi, beynəlxalq təcrübə, sənəddəki yeni anlayışlar barədə məlumat verib. Elnur Əliyev bildirib ki, sənədin qəbulu ilə iqtisadiyyatda özəl sektorun rolunun artırılması, bazar münasibətlərinin möhkəmləndirilməsi, müasir çağırışlara cavab verən azad, sağlam rəqabət mühitinin yaradılması təmin olunacaq. Həmçinin inhisarçılığa, sövdələşmələrə, o cümlədən digər bazar manipulyasiyalarına qarşı effektiv mübarizə aparılmasına əlverişli imkan yaranacaq.\nSonra İqtisadiyyat Nazirliyi yanında Antiinhisar və İstehlak Bazarına Nəzarət Dövlət Xidmətinin rəisi Məmməd Abbasbəyli yeni Rəqabət Məcəlləsinin təqdimatını edib. O, Məcəllənin hazırlanmasını zəruri edən amillərdən danışıb, bildirib ki, cənab Prezidentin fərman və sərəncamlarında qoyulan tapşırıqlara uyğun olaraq yeni iqtisadi və sosial çağırışlara hazır olmaq, dayanıqlı və rəqabətqabiliyyətli iqtisadi inkişafı təmin etmək, müasir tənzimləmə metodlarını tətbiq etmək üçün Avropa İttifaqının, həmçinin Türkiyənin, Rusiyanın, Qazaxıstanın bu sahədəki təcrübələri araşdırılıb, müvafiq beynəlxalq tövsiyə sənədləri və məhkəmə təcrübəsi öyrənilib.\nSənədin ümumi prinsipləri, yanaşmaları və üstünlükləri barədə məlumat verən Məmməd Abbasbəyli bildirib ki, məcəllənin əsas üstünlüklərindən biri bazarın sərhədinin dəqiq müəyyən edilməsidir. O, qeyd edib ki, bu məcəllənin əsas məqsədləri inhisarçılığı, haqsız rəqabəti aradan qaldırmaq, ölkədə rəqabət əsasında dayanıqlı iqtisadi inkişafı təmin etməkdir. Xidmət rəisi sənəddə təsbit olunan rəqabətə dövlət nəzarətinin tənzimlənməsi, dövlətin rəqabətə təsir formaları, məsuliyyət tədbirlərinin tətbiqi və digər alətlər barədə məlumat verib.\nMüzakirələr zamanı Milli Məclisin komitə sədri Sadiq Qurbanov, deputatlar Razi Nurullayev, Vüqar Bayramov, Etibar Əliyev, Vahid Əhmədov, Məşhur Məmmədov, Aydın Hüseynov, sahibkarlar assosiasiyalarının, ticarət palatalarının, QHT-lərin təmsilçiləri, ekspertlər və mütəxəssislər çıxış ediblər, layihə barədə fikirlərini, qeyd və təkliflərini səsləndiriblər. Çıxışçılar yeni məcəllənin ölkə iqtisadiyyatının inkişafına, biznes mühitinin əlverişliliyinin artırılmasına böyük təsir göstərəcəyini qeyd ediblər. Onlar Rəqabət Məcəlləsinin tətbiqi zamanı keçid dövrünün və işləmə mexanizminin müəyyən olunmasının, maraqların toqquşmasının və manipulyasiyaların qarşısının alınmasının vacibliyini bildiriblər, həmçinin sənəddə əks olunan terminoloji yanaşmalar, dövlət nəzarəti orqanının müstəqilliyinin təmini, bazarda hökmran mövqeyin müəyyən olunması, təsərrüfat subyektlərinin davranışlarının qiymətləndirilməsi kimi məsələlərlə bağlı qeydlərini diqqətə çatdırıblar.\nSonda iqtisadiyyat nazirinin birinci müavini Elnur Əliyev, İqtisadiyyat Nazirliyi yanında Antiinhisar və İstehlak Bazarına Nəzarət Dövlət Xidmətinin rəisi Məmməd Abbasbəyli dinləmədə qaldırılan məsələlərə aydınlıq gətiriblər.\nTədbirdə Milli Məclisin komitə sədrlərinin müavinləri Əli Məsimli, Tahir Kərimli, deputatlar Mahir Abbaszadə, İqbal Məmmədov, Nurlan Həsənov, Fəzail Ağamalı, Bəhruz Məhərrəmov, Müşfiq Cəfərov, Milli Məclisin müvafiq şöbələrinin əməkdaşları, İqtisadiyyat Nazirliyinin əlaqədar vəzifəli şəxsləri, aidiyyatı institutların və təşkilatların nümayəndələri iştirak ediblər.\nMusavat.com",
        "views": "364",
        "date": "26.09.2023 20:33",
        "link": "https://musavat.com/news/reqabet-mecellesi-ile-bagli-dinleme-kecirilib-fotolar_1009102.html"
    },
    {
        "title": "“Azerçay” “Bakı Böyük Dəbilqə 2023” turnirinə dəstək verdi",
        "category": "Ölkə",
        "content": "“Azerçay” markası Heydər Əliyevin 100 illiyinə həsr olunmuş “Bakı Böyük Dəbilqə 2023” turnirinə dəstək verib.\nBir sıra sosial layihələrdə yaxından iştirak edən doğma “Azerçay”, idman sahəsini aktiv şəkildə dəstəkləyir. Müxtəlif beynəlxalq idman yarışlarında çay markamız Azərbaycan çayının ətrini və dadını hər zaman iştirakçılara qürurla təqdim edib.\nMilli Gimnastika Arenasında baş tutan yarışda milli markamız tərəfindən stendlər quraşdırılıb dadımlar həyata keçirilib. Bununla yanaşı bütün qaliblərə və hakimlərə Azərbaycan çayının ənənələrini davam etdirən “Azerçay” tərəfindən hədiyyələr təqdim olunub.\nQeyd edək ki, bundan sonra da doğma markamız öz ənənəsinə sadiq qalaraq bu kimi layihələri dəstəkləyəcəkdir.",
        "views": "161",
        "date": "26.09.2023 20:19",
        "link": "https://musavat.com/news/azercay-baki-boyuk-debilqe-2023-turnirine-destek-verdi_1009110.html"
    },
    {
        "title": "UNEC-də 20 cildlik “Türk edebiyatı isimler sözlüyü”nün təqdimatı olub",
        "category": "Ölkə",
        "content": "Sentyabrın 26-da UNEC-də Türkiyənin Ahmet Yesevi Universiteti tərəfindən hazırlanmış “Türk edebiyatı isimler sözlüyü” (Türk ədəbiyyatı adları lüğəti) ensiklopedik kitabının təqdimatı keçirilib.\nBu barədə Musavat.com-a Azərbaycan Dövlət İqtisad Universitetinin (UNEC) İctimaiyyətlə Əlaqələr Şöbəsindən məlumat verilib.\nTədbirdə UNEC rektoru professor Ədalət Muradov, Ahmet Yesevi Universitetinin Himayədarlar Şurasının sədri Prof. Dr. Muhittin Şimşek, millət vəkilləri və digər qonaqlar iştirak ediblər.\nRektor prof.Ədalət Muradov Türkiyənin Ahmet Yesevi Universiteti tərəfindən hazırlanmış kitabın təqdimatının Qarabağın suverenliyinin bərpa olunduğu, eləcə də Türk dünyası üçün mühüm əhəmiyyət kəsb edən layihələrin əsasının qoyulduğu vaxta təsadüf etdiyindən qürur duyduğunu bildirib. Ensiklopedik lüğətdə Türk dünyasının 14700-ə yaxın şair və yazıçısı haqqında məlumatların təqdim olunduğunu, 20 cilddən ibarət olan lüğətin ərsəyə gəlməsində 1500 tədqiqatçı-alimin iştirak etdiyini diqqətə çatdırıb. Prof.Ədalət Muradov Türk dünyasının mədəni əlaqələrinin inkişafında kitabın böyük töhfə olacağını deyib.\nAhmet Yesevi Universitetinin Himayədarlar Şurasının sədri, layihənin rəhbəri Prof. Dr. Muhittin Şimşek 1932-ci il 26 sentyabrda Türkiyədə ilk dəfə Türk Dil Qurultayının keçirildiyini diqqətə çatdıraraq, təqdimatın məhz həmin gündə keçirilməsinin qürurverici olduğunu deyib. Professor çıxışını qurultayın açılışında Mustafa Kamal Atatürkün “Türk dili ən zəngin dillərdən biridir, yetər ki, bu dil şüurla işlənsin” ifadəsi ilə davam edib.\nTürk mədəniyyətinin nəsildən-nəslə ötürülməsində kitabların önəminə diqqət çəkən prof.M.Şimşek kitabda türk ədəbiyyatının XIII-XXI əsrlərdə yazıb-yaratmış şair və yazarları haqqında 15 min məqalənin yer aldığını deyib. Türkiyəli professor çıxışını Türk dünyasının mədəni dəyərlərindən bəhs edən maraqlı fikirləri ilə davam edib.\nTədbirdə iştirak edən millət vəkilləri Fazil Mustafa, Fatma Yıldırım, Milli Kitabxananın direktoru prof. Kərim Tahirov, “Qanun” nəşriyyatının direktoru Şahbaz Xuduoğlu, Bakı Beynəlxalq Multikulturalizm Mərkəzinin şöbə müdiri Rəşad İlyasov kitabın əhəmiyyətindən söz açıblar. Qonaqlar xalqların inkişafında mədəniyyətin böyük roluna diqqət çəkərək, Türk dünyası ilə əməkdaşlığın bütün sahələrdə olduğu kimi, ədəbiyyata da bağlılığının vacibliyini vurğulayıblar. Azərbaycanda kitaba, dilə qayıdışın Ulu Öndər Heydər Əliyevin adı ilə bağlı olduğunu deyən natiqlər, bu ənənənin hazırda Prezident İlham Əliyevin diqqət və qayğısı sayəsində uğurla davam etdirildiyini bildiriblər. Ensiklopedik lüğətin türk dilinin zənginliyinin öyrənilməsi baxımından əhəmiyyətini qeyd ediblər.",
        "views": "230",
        "date": "26.09.2023 20:07",
        "link": "https://musavat.com/news/unec-de-20-cildlik-turk-edebiyati-isimler-sozluyu-nun-teqdimati-olub_1009109.html"
    },
    {
        "title": "Bakıda Türk Dövlətlərinin Diaspor Gənclərinin I Forumu işə başlayıb",
        "category": "Ölkə",
        "content": "Bakıda “Heydər Əliyev İli” çərçivəsində “Türk Dövlətlərinin Diaspor Gənclərinin I Forumu: Heydər Əliyev və Türk Dünyası” öz işinə başlayıb.\nMusavat.com xəbər verir ki, Diasporla İş üzrə Dövlət Komitəsinin təşkilatçılığı və Türk Dövlətləri Təşkilatının (TDT) tərəfdaşlığı ilə baş tutan tədbirdə Azərbaycan, Türkiyə, Özbəkistan, Qazaxıstan və Qırğızıstanla yanaşı, TDT-də müşahidəçi üzv statusuna malik Türkmənistan, Şimali Kipr Türk Respublikası və Macarıstanın nümayəndə heyətləri, eləcə də Azərbaycan Respublikasının Prezidenti Administrasiyasının şöbə müdirinin müavini iştirak edirlər.\nForumdan öncə iştirakçılar Fəxri Xiyabanı və Şəhidlər Xiyabanını ziyarət ediblər. Onlar müasir Azərbaycan dövlətinin qurucusu Heydər Əliyevin və ölkəmizin suverenliyi, ərazi bütövlüyü uğrunda canlarından keçmiş şəhidlərimizin əziz xatirəsini böyük ehtiramla yad ediblər.\nSonra Diasporla İş üzrə Dövlət Komitəsinin inzibati binasında I Forumun açılış mərasimi keçirilib.\nAzərbaycanın Dövlət Himninin səsləndirilməsi ilə başlayan tədbirdə ölkəmizin ərazi bütövlüyü uğrunda canlarından keçmiş şəhidlərimizin əziz xatirəsi bir dəqiqəlik sükutla yad edilib.\nTədbir türk dövlətləri başçılarının zirvə toplantılarını və çıxışlarını əks etdirən videoçarxın nümayişi ilə davam etdirilib.\nForum iştirakçılarını salamlayan Diasporla İş üzrə Dövlət Komitəsinin sədri Fuad Muradov tədbirin Azərbaycan və Türk Dünyası üçün çox mühüm tarixi hadisə – Azərbaycanın öz suverenliyini tam təmin etdiyi günlərdə keçirildiyinə diqqəti cəlb edib, bu münasibətlə bütün türk dünyasını təbrik edib.\nÜmummilli lider Heydər Əliyevin türk dünyasının diaspor strukturlarının formalaşmasına və inkişafına xüsusi diqqət göstərdiyini xatırladan Komitə sədri bildirib ki, məhz bu istiqamətin uğurla davam etdirilməsi İkinci Qarabağ savaşında və 19 sentyabr tarixli antiterror tədbirlərinin keçirilməsi zamanı TDT-nin ölkəmizə dəstək göstərməsində, Azərbaycan xalqı ilə həmrəylik nümayiş etdirməsində böyük rol oynayıb.\nKomitə sədri qeyd edib ki, I Forum ümumtürk diasporunun şəbəkələşməsi və mütəşəkkil qüvvəyə çevrilməsi baxımından böyük əhəmiyyət kəsb edir: “Türk dövlətlərinin diasporlarının, o cümlədən diaspor gənclərinin birgə fəaliyyəti həm ölkələrimizə, həm də bütövlükdə Türk Dünyasına qarşı kampaniyaların qarşısını almaq baxımından da zəruridir”.\nAzərbaycan Respublikası Milli Məclisinin sədr müavini Adil Əliyev bildirib ki, Azərbaycan xalqının ümummilli lideri Heydər Əliyevin həm diaspor quruculuğu sahəsində, həm də Türk Dünyasının birliyi naminə gördüyü işlər bu gün öz bəhrəsini verməkdədir.\nAzərbaycan Respublikasının gənclər və idman naziri Fərid Qayıbov diaspor gənclərinin fəaliyyətini vətənpərvərliyinin bariz nümunəsi adlandırıb.\nTDT Baş katibinin müavini Yerzhan Mukaş qeyd edib ki, Türk Dünyasının birliyi uğrunda Heydər Əliyevin göstərdiyi xidmətlər heç vaxt unudulmayacaq.\nAzərbaycan Respublikası xarici işlər nazirinin müavini Yalçın Rəfiyev bildirib ki, 44 günlük Vətən müharibəsi dövründə xaricdəki erməni diasporunun Ermənistana yardım məqsədilə topladığı 170 milyon dollar vəsait Azərbaycanın mülki əhalisinə qarşı terror hücumlarının maliyyələşdirilməsinə sərf olunub.\nMədəniyyət nazirinin müavini Səadət Yusifova deyib ki, Müzəffər Ali Baş Komandan İlham Əliyevin rəhbərliyi ilə torpaqlarımızın işğaldan azad edilməsi, ərazi bütövlüyümüzün tam təmin olunması yalnız Azərbaycanın deyil, bütün Türk Dünyasının Zəfəridir.\nForum öz işini panel iclasları ilə davam etdirəcək.",
        "views": "187",
        "date": "26.09.2023 20:03",
        "link": "https://musavat.com/news/bakida-turk-dovletlerinin-diaspor-genclerinin-i-forumu-ise-baslayib_1009108.html"
    },
    {
        "title": "Xocalıda növbəti silah-sursat anbarı aşkar edilib",
        "category": "Qarabağ xəbərləri",
        "content": "Qarabağ bölgəsində Ermənistan silahlı birləşmələri və qeyri-qanuni erməni silahlı dəstələrinin hərbi məqsədlər üçün istifadə etdiyi mülki təyinatlı tikililərin aşkar olunması üzrə tədbirlər davam edir.\nBu barədə Musavat.com-a Azərbaycan Müdafiə Nazirliyindən məlumat verilib.\nBildirilib ki, Xocalı rayonu ərazisindəki mülki infrastruktur obyektlərinə baxış zamanı növbəti silah-sursat anbarı müəyyən edilib.\nAnbardan aşkar edilmiş külli miqdarda patron, əl qumbaraları, minaatan, müxtəlif çaplı ağır artilleriya və tank mərmiləri, həmçinin tankəleyhinə raket komplekslərinin idarəolunan raketləri və digər döyüş sursatları müsadirə edilib.\nƏrazidə, həmçinin qoşqulara yüklənmiş halda xeyli sayda sursatla dolu yeşiklər də aşkar edilərək götürülüb.",
        "views": "529",
        "date": "26.09.2023 20:01",
        "link": "https://musavat.com/news/xocalida-novbeti-silah-sursat-anbari-askar-edilib_1009107.html"
    },
    {
        "title": "SOS: Erkən nikahlar erkən ölümə aparır - VİDEO",
        "category": "Sosial",
        "content": "\"Qadın Konsensus Mərkəzi\" İctimai Birliyi \"Erkən nikahlar erkən ölüm riskidir\" layihəsini həyata keçirir.\nMusavat.com xəbər verir ki, layihə Azərbaycan Respublikasının Qeyri-Hökumət Təşkilatlarına Dövlət Dəstəyi Agentliyinin maliyyə dəstəyi ilə baş tutur.",
        "views": "396",
        "date": "26.09.2023 19:55",
        "link": "https://musavat.com/news/sos-erken-nikahlar-erken-olume-aparir-video_1009106.html"
    },
    {
        "title": "Sərsəng su anbarı Ordumuzun nəzarətinə keçib? - VİDEO",
        "category": "Qarabağ xəbərləri",
        "content": "Sərsəng su anbarı tamamən Azərbaycan Ordusunun nəzarətinə keçib.\nMusavat.com xəbər verir ki, bu barədə sosial şəbəkələrdə görüntülər yayılıb.\nQeyd edək ki, məlumat rəsmi qaynaqlar tərəfindən təsdiqlənməyib.\nSözügedən görüntüləri təqdim edirik:",
        "views": "2684",
        "date": "26.09.2023 19:42",
        "link": "https://musavat.com/news/serseng-su-anbari-ordumuzun-nezaretine-kecib-video_1009105.html"
    },
    {
        "title": "Azərbaycanda polis faciəvi şəkildə HƏLAK OLDU",
        "category": "Hadisə",
        "content": "Gədəbəydə polis nəfəri xidmət vaxtı yol qəzasında həlak olub.\nSentyabrın 26-da saat 17 radələrində rayon ərazisində “Niva” markalı avtomobillə xidmətdə olan polis əməkdaşı 1996-cı il təvəllüdlü Cahan Orucov yol-nəqliyyat hadisəsi zamanı aldığı xəsarətdən dünyasını dəyişib.\nFaktla bağlı araşdırma aparılır./Report",
        "views": "2082",
        "date": "26.09.2023 19:30",
        "link": "https://musavat.com/news/azerbaycanda-polis-facievi-sekilde-helak-oldu_1009104.html"
    },
    {
        "title": "Prezident Administrasiyasından SON DƏQİQƏ məlumatı - Sentyabrın 26-da...",
        "category": "Siyasət",
        "content": "Azərbaycan Respublikasının Qarabağ bölgəsində sosial, humanitar, iqtisadi və infrastruktur məsələlərinin həlli və orada yaşayan erməni sakinlərinin ehtiyaclarının təmin olunması üçün təxirəsalınmaz tədbirlər davam etdirilir.\nMusavat.com xəbər verir ki, bu barədə Azərbaycan Respublikası Prezidentinin Administrasiyası məlumat yayıb.\n2023-cü il sentyabrın 26-da bağçaların, təcili tibbi yardım və yanğın-söndürmə xidmətlərinin yanacaq-sürtkü materialları ilə təmin edilməsi məqsədilə Ağdam-Əsgəran-Xankəndi yolu vasitəsilə 38 ton benzin, 16 ton dizellə dolu növbəti 2 avtomobil yola salınıb.",
        "views": "5533",
        "date": "26.09.2023 19:17",
        "link": "https://musavat.com/news/prezident-administrasiyasindan-son-deqiqe-melumati-sentyabrin-26-da_1009103.html"
    },
    {
        "title": "Mehriban Əliyevadan Qənirə Paşayevanın səhhəti ilə bağlı TAPŞIRIQ",
        "category": "Son xəbər",
        "content": "Mehriban Əliyevanın tapşırığı ilə millət vəkilinin səhhəti üzrə daha bir konsilium olub.\nMusavat.com xəbər verir ki, səhhətində yaranan problemlərlə əlaqədar sentyabrın 23-də Mərkəzi Klinik Xəstəxanaya yerləşdirilən millət vəkili Qənirə Paşayevanın reanimasiya şöbəsində müalicəsi davam edir.\nMillət vəkilinin səhhəti ilə bağlı məsələlər ilk gündən Birinci vitse-prezident Mehriban Əliyevanın nəzarətindədir. Heydər Əliyev Fondunun əməkdaşları Mərkəzi Klinik Xəstəxananın həkim personalı və Mehriban Əliyevanın tapşırığı ilə Türkiyədən konsultasiyaya cəlb edilmiş həkim mütəxəssisləri ilə daim əlaqədədir. Bakıya dəvət edilmiş türkiyəli həkimlə yanaşı, mütəmadi olaraq qardaş ölkədə olan digər həkimlərlə də video bağlantı formatında məsləhətləşmələr aparılır.\nNövbəti konsilium zamanı Qənirə Paşayevanın səhhəti ilə bağlı vəziyyət bir daha dəyərləndirilmişdir. Mərkəzi Klinik Xəstəxananın reanimasiya şəraitində tələb olunan müalicə protokollarına yeni dərmanlar da təyin edilib.",
        "views": "2098",
        "date": "26.09.2023 19:09",
        "link": "https://musavat.com/news/mehriban-eliyevadan-qenire-pasayevanin-sehheti-ile-bagli-tapsiriq_1009101.html"
    },
    {
        "title": "Qənirə Paşayevadan XƏBƏR VAR - Qarşıdakı 72 saat ərzində... - EKSKLÜZİV",
        "category": "Gündəm",
        "content": "Millət vəkili, Milli Məclisin Mədəniyyət Komitəsinin sədri Qənirə Paşayevanın vəziyyəti kritik olaraq qalır və hazırda süni tənəffüs aparatına bağlıdır. Azərbaycan və Türkiyədən olan həkimlər onun müalicəsini davam etdirirlər. \nMusavat.com-un deputatın yaxınlarından əldə etdiyi məlumata görə, dünən gecədən Qənirə Paşayevanın müalicəsində xaricdən gətirilmiş yeni dərman preparatlarından istifadə olunur.\nHəmin dərman preparatları Azərbaycanda ilk dəfə olaraq naməlum mənşəli hipotonik vəziyyət diaqnozu qoyulmuş şəxsə tətbiq edilir və qarşıdakı 72 saat ərzində orqanizmin preparatlara necə reaksiya verəcəyi müşahidə olunur.\nXatırladaq ki, sentyabrın 23-ü saat 03:01 radələrində TƏBİB-in tabeliyindəki Abşeron Rayon Mərkəzi Xəstəxanasının Təcili və Təxirəsalınmaz Tibbi Yardım Stansiyasına Q.Paşayeva üçün çağırış daxil olub. Ona naməlum mənşəli hipotonik vəziyyət diaqnozu qoyulub. Müayinə zamanı göstəriciləri - arterial təzyiq 50/0 mm. c. süt, nəbz 1 dəqiqə 47 vurğu, SPO2 (saturasiya) 82% olub. İlkin müdaxilələrdən sonra göstəriciləri arterial təzyiq 110/60 mm. c.süt., nəbz 1 dəqiqədə 68 vurğu, SPO2 (saturasiya) 97% olub.\nHəkimlər Q.Paşayevanın xəstəxana şəraitində müalicəsini məsləhət görüb. Deputat ailə üzvlərinin istəyi ilə təcili tibbi yardım briqadası tərəfindən Mərkəzi Klinikaya təxliyə olunub. O, süni tənəffüs aparatına qoşulub.\nMusavat.com",
        "views": "4330",
        "date": "26.09.2023 18:52",
        "link": "https://musavat.com/news/qenire-pasayevadan-xeber-var-qarsidaki-72-saat-erzinde-ekskluziv_1009076.html"
    },
    {
        "title": "ÜST tərəfindən jurnalist və influenserlər üçün təlim keçirilib",
        "category": "Media",
        "content": "Sentyabrın 26-27-də   jurnalistlər və sosial media fəalları üçün “İnfodemiyanın İdarəolunması” üzrə təlim təşkil edilib.\nMusavat.com xəbər verir ki, təlim Avropa İttifaqı tərəfindən maliyyələşdirilən “Vaksinasiyaya Dəstək” layihəsi və Ümumdünya Səhiyyə Təşkilatının (ÜST) Səhiyyədə Fövqəladə Hallar Proqramı çərçivəsində həyata keçirilir. Məqsəd  Azərbaycanda peyvəndlər də daxil olmaqla sağlamlıq mövzuları ilə bağlı geniş yayılmış yanlış məlumat və miflərlə mübarizə yollarını təkmilləşdirməkdir. Eyni zamanda, ictimai səhiyyə sahəsində elmi əsası olmayan məlumatların insanların sağlamlığına mənfi təsirini aradan qaldırmaq üçün icmanın tərəddüd və suallarını dinləmə, risklərin dərk edilməsi də daxil olmaqla infodemiyanın idarəolunması üzrə əsas prinsipləri öyrətmək  və daha sağlam informasiya ekosisteminin qurulmasına töhfə verməkdir.\nÜST-in Avropa Ofisinin ekspertləri tərəfindən keçirilən təlimdə müxtəlif media qurumlarını təmsil edən jurnalistlər, sosial media influenserləri və yerli səhiyyə qurumlarının media üzrə nümayələrindən ibarət 30-a yaxın şəxs iştirak edir. Təlim zamanı faktların yoxlanılmasının, peyvənd və digər sağlamlıqla bağlı hadisələrin işıqlandırılması zamanı elmi əsası olan məlumatların yayılmasının vacibliyi vurğulanıb.\nO da qeyd edilib ki, rəqəmsal dünyada qeyri-dəqiq və elmi əsası olmayan məlumatların daha geniş və sürətlə yayılması insanların sağlamlıqları ilə bağlı səhv qərar verməsinə səbəb ola bilər. Buna görə də insanların etibarlı mənbələrə istinadən doğru məlumat əldə etməsində jurnalistlərin və geniş izləyici auditoriyası olan sosial media fəallarının rolu əhəmiyyətlidir.  \nQeyd edək ki, Azərbaycanda COVID-19 pandemiyasına qarşı mübarizə və rutin immunlaşdırma proqramlarının gücləndirilməsi məqsədilə ÜST-nin Azərbaycan Ölkə Ofisi 2021-ci ilin iyun ayından etibarən Avropa İttifaqının maliyyə dəstəyi ilə üç illik Vaksinasiyaya Dəstək layihəsini həyata keçirməyə başlayıb. Layihə Avropa İttifaqı və Ümumdünya Səhiyyə Təşkilatının Azərbaycana davamlı dəstəyinin tərkib hissəsidir.\nAfaq Mirayiq,\nMusavat.com",
        "views": "235",
        "date": "26.09.2023 18:50",
        "link": "https://musavat.com/news/ust-terefinden-jurnalist-ve-influenserler-ucun-telim-kecirilib_1009100.html"
    },
    {
        "title": "İrəvanda bir neçə ölkənin kəşfiyyatı savaşır: ABŞ Paşinyanı qoruya bilməzsə, onu öz yeni agenti ilə əvəzləyəcək",
        "category": "Analitika",
        "content": "Ermənistanda dövlət çevrilişi ehtimalına qarşılıq ABŞ və Qərb ehtiyat variant hazırlayıb, baş nazir Nikol Paşinyanın hakimiyyəti Qərbə bağlı digər şəxsə ötürməsi təmin ediləcək... Onun özü isə ailə üzvləri ilə birlikdə Avropa ölkələrindən birinə aparılaraq, təhlükəsizliyinə təminat veriləcək, Qərb kəşfiyyatının Rusiyanı qabaqlamaq üçün yeni erməni lideri məhz həlledici məqamda siyasi səhnəyə çıxaracağı barədə də ciddi iddialar mövcuddur...\nErmənistanın gələcək taleyini müəyyən edən önəmli prosesə artıq start verilib. Ancaq bu proses birtərəfli deyil, çoxistiqamətli xarakter daşıyır. Paşinyan hakimiyyətinin son illərdə üstünlük verdiyi \"xaos diplomatiyası\" artıq öz nəticələrini verməyə başlayıb. Və indi Ermənistan bir neçə istiqamətdən çarpaz zərbə altına düşmüş kimi görünür.\nRəsmi İrəvanın son vaxtlar Rusiyaya açıq \"siyasi hücum\" kampaniyası Kremli əməlli başlı qıcıqlandırıb. Rusiya Xarici İşlər Nazirliyi Paşinyan hakimiyyətinə qarşı sərt bəyanatla çıxış edib. Və gətirdiyi arqumentlərlə əslində, dolayısı ilə Ermənistan cəmiyyətini bütün problemlərin həlli naminə ölkədə siyasi dəyişikliklərə çağırıb.\nBelə anlaşılır ki, Paşinyan hakimiyyəti Rusiya və Ermənistan arasındakı münasibətləri ciddi şəkildə korlayıb. Hətta iki ölkə arasında əlaqələrin qopma nöqtəsinə gəldiyi də açıq-aşkar müşahidə olunur. Çünki Paşinyan hakimiyyəti Ermənistanın bütün uğursuzluqlarında və məğlubiyyətlərində Rusiyanı günahlandırlr. Rusiyanı Ermənistanın müstəqilliyinə ciddi təhlükə törətməkdə suçlayır.\nSon vaxtlar Kreml də baş nazir Nikol Paşinyanın bu ittihamlarını cavabsız buraxmır, müxtəlif variantlarda sərt reaksiya verməyə başlayıb. Eyni zamanda, Kremldə anlayırlar ki, Paşinyan hakimiyyəti devrilməsə, Ermənistanın Rusiyadan uzaqlaşıb, Qərbə yaxınlaşması qaçılmaz olacaq. Ona görə də, Kreml Azərbaycanın hərbi-siyasi qələbələrindən Paşinyan hakimiyyətini devirmək üçün istifadə etməyə çalışır.\nAzərbaycan ordusunun son lokal antiterror tədbirlərinin nəticələri də hazırda Ermənistanda daxili gərginliyi artırmaq, siyasi xaos yaratmaq üçün Kremlə əlavə imkanlar açıb. İndi Kreml Rusiyaya bağlı revanşist erməni müxalifətini Ermənistanda hakimiyyət çevrilişi üçün səfərbər etməyə çalışır. Kremldə əmindirlər ki, Ermənistana nəzarəti yenidən bərpa etmək üçün Paşinyan hakimiyyətinin devrilməsi yeganə çıxış yoludur.\nƏgər, buna nail olunmazsa, onda Rusiyanın Ermənistanı işğal etməkdən başqa variantı qalmayacaq. Kremlin planları arasında Ermənistan dövlətçiliyinin ümumiyyətlə, ləğv edilməsi və onun ərazisinin Rusiyanın quberniyasına çevrilməsi də daxildir. Hər halda, Kremlə yaxın siyasi dairələrin son təhdid mesajlarından belə məlum olur ki, Paşinyan hakimiyyətinin devrilməsi baş tutmasa, Rusiya bu addımı atmaq məcburiyyətində qala bilər.\nHazırda baş verənlər isə onu göstərir ki, Rusiyaya bağlı siyasi qüvvələrin Ermənistandakı sosial dayaqları Paşinyan hakimiyyətini devirmək üçün yetərli deyil. Yəni, Paşinyan hakimiyyəti ölkədaxili kütləvi etiraz dalğasına qarşı duruş gətirə biləcəyini sezdirir. Eyni zamanda, ABŞ və Qərb də Paşinyan hakimiyyətini qorumaq üçün bütün imkanlardan istifadə edir.\nBəzi məlumatlara görə, ortaq hərbi təlimlər bəhanəsi ilə Ermənistana gətirilmiş ABŞ hərbçiləri də əslində, Paşinyan hakimiyyətini devirmək cəhdlərinə qarşı mövcud hökumətin müqavimət resurslarının artırılması istiqamətində fəaliyyət göstərirlər. Paşinyan hakimiyyətinin qorunması prosesində Avropa Birliyinin Ermənistandakı fransız və alman casuslarından ibarət mülki müşahidə missiyasının da iştirak etdiyi bildirilir. Yəni, ABŞ və Qərb Paşinyan hakimiyyətini möhkəmləndirmək üçün Ermənistanda faktiki olaraq, Rusiya ilə hibrid savaş aparır.\nBelə situasiyada Rusiyaya bağlı revanşist-radikal erməni siyasi dairələrin Ermənistanda dövlət çevrilişi etməsi o qədər də asan olmayacaq. Böyük ehtimalla baş nazir Nikol Paşinyan öz hakimiyyətini qorumağa və bir müddət sonra isə mövqelərini daha da möhkəmləndirməyə nail ola bilər. Və bu, Ermənistanda ölkədaxili siyasi mübarizənin daha təhlükəli istiqamətlər alma ehtimalını artırır.\nBu baxımdan, erməni revanşist-radikalların terror variantına əl ata biləcəkləri də qətiyyən istisna deyil. Çünki erməni siyasi-ideoloji düşüncəsi terrorizm üzərində qurulub. Ona görə də, baş nazir Nikol Paşinyana qarşı terror və ya sui-qəsd törədilərsə, bu, qətiyyən gözlənilməz olmayacaq. Hər halda, Ermənistanda baş nazir Nikol Paşinyana qarşı sui-qəsdin hazırlanmasında iştirak edən bir neçə radikal qruplaşma üzvünün həbs edildiyi də bildirilir.\nÜmumiyyətlə, hazırda Ermənistan özünün ən qeyri-müəyyən dövrünə qədəm qoyub. Bu ölkədə baş verənlərin necə nəticələnəcəyi yaxın aylarda tədricən aydınlaşdırmağa başlayacaq. Hələlik isə Ermənistanda Rusiyanın Ukraynada olduğu kimi, ABŞ və Qərblə hibrid savaşa başladığı qətiyyən şübhə doğurmur. Və bu savaş Ermənistan üçün böyük təhlükə vəd edir.\nMəsələ ondadır ki, bəzi məlumatlara görə, Ermənistan hazırda böyük dövlətlərin xüsusi xidmət servisləri üçün savaş məkanına çevrilib. Rusiya kəşfiyyatı öz nəzarətində olan siyasi qruplaşmaları hərəkətə gətirib. Bunun qarşılığında ABŞ, Fransa və bəzi Avropa Birliyi ölkələrinə aid kəşfiyyat qurumları da Ermənistanda fəaliyyətlərini genişləndiriblər. Əsas hədəf Paşinyan hakimiyyətini qorumaqdan ibarətdir.\nƏgər, buna nail olunmazsa, ehtiyat variantın işə salınacağı barədə ehtimallar mövcuddur. Həmin varianta görə, baş nazir Nikol Paşinyanın hakimiyyəti Qərbə bağlı digər şəxsə ötürməsi təmin ediləcək. Onun özü isə ailə üzvləri ilə birlikdə Qərb ölkələrindən birinə aparılacaq və təhlükəsizliyinə təminat veriləcək. Və Qərb kəşfiyyatının baş nazir Nikol Paşinyanı əvəzləyəcək şəxs artıq indidən müəyyən etdiyi barədə də ciddi iddialar mövcuddur.\nBelə anlaşılır ki, ABŞ və Qərb Ermənistanı Rusiyaya güzəştə getmək niyyətində deyil. Əksinə, bu ölkəni Rusiyanın təsir dairəsindən tamamilə qoparmaq üçün müəyyən ssenarilərin işə salınmasına hazırlaşır. ABŞ prezidenti Co Baydenin Ermənistan baş naziri Nikol Paşinyana məktub yazması və humanitar dəstək vəd etməsi də prosesin qəlizləşməkdə olduğunu göstərir. Və belə vəziyyətdə Rusiyanın necə davranacağı Ermənistanın gələcək taleyində həlledici rol oynaya bilər.\nElçin XALİDBƏYLİ,\nSiyasi ekspert,\n\"Yeni Müsavat\" Media Qrupu",
        "views": "3617",
        "date": "26.09.2023 18:48",
        "link": "https://musavat.com/news/irevanda-bir-nece-olkenin-kesfiyyati-savasir-abs-pasinyani-qoruya-bilmezse-onu-oz-yeni-agenti-ile-evezleyecek_1009095.html"
    },
    {
        "title": "Erməni sakinlərə göndərilən humanitar yardımın həcmi açıqlandı - RƏSMİ",
        "category": "Son xəbər",
        "content": "İndiyədək Azərbaycanın Qarabağ bölgəsindəki erməni sakinlərə humanitar yardımlar çatdırılıb və bundan sonra da davam etdiriləcək.\nMusavat.com xəbər verir ki, bunu Azərbaycan Prezidentinin köməkçisi - Prezident Administrasiyasının Xarici siyasət şöbəsinin müdiri Hikmət Hacıyev \"X\" (tvitter) sosial şəbəkə hesabında paylaşımında bildirilib.\nQeyd edək ki, paylaşımda yardımların statistikası göstərilib.\nSözügedən statistikada göstərilib ki, Qarabağın erməni sakinlərinə 22 sentyabrda ümumi 40 ton məhsul olan 2 yük maşını çatdırılıb. Həmin yük maşınlarında 6 min çörək, 1200 qutu ərzaq və 1200 qutu gigiyenik məhsul, 9 600 uşaq bezi yer alıb.\nSentyabrın 23-də göndərilən yardımda isə 40 ton benzin, 24 ton dizel yanacağı olub. 25 sentyabrda Xankəndidəki partlayışda əziyyət çəkən 200 nəfər üçün tibbi ləvazimatlar göndərilib. 26 sentyabrda isə 65 500 ədəd müxtəlif növ gigiyenik məhsullar, bir yük maşınında 500 yataq dəsti, 30 ton benzin, 34 ton dizel yanacağı, iki yük maşınında 22,3 ton içməli su, iki yük maşınında 40 ton un göndərilib.\nQeyd edək ki, Azərbaycan Ordusunun Qarabağda başlatdığı lokal xarakterli antiterror tədbirləri separatçıların təslim olması ilə nəticələnib. Qarabağın erməni sakinlərinin nümayəndələrinin Rusiya sülhməramlı kontingenti vasitəsilə müraciətini nəzərə alaraq, tam atəşkəs haqqında razılaşma əldə olunub və 2023-cü il sentyabrın 20-də saat 13:00-da lokal xarakterli antiterror tədbirləri dayandırılıb. Azərbaycan Respublikası Prezidentinin Administrasiyasının təklif etdiyi kimi, Qarabağın erməni sakinlərinin nümayəndələri ilə 2023-cü il sentyabrın 21-də Yevlaxda görüş keçirilib. Görüş zamanı erməni tərəfi bağça və məktəblərin istilik sistemləri, təcili tibbi yardım və yanğınsöndürmə xidmətlərinin ehtiyacları təmin olunmaqla yanacağın təchiz edilməsi və humanitar dəstəyin həyata keçirilməsi istəyib.",
        "views": "530",
        "date": "26.09.2023 18:47",
        "link": "https://musavat.com/news/ermeni-sakinlere-gonderilen-humanitar-yardimin-hecmi-aciqlandi-resmi_1009092.html"
    },
    {
        "title": "Adil Kərimli İslam Dünyası Mədəniyyət Nazirlərinin 12-ci Konfransında çıxış edib",
        "category": "Mədəniyyət",
        "content": "Xəbər verdiyimiz kimi, 25-26 sentyabr tarixlərində Qətər Dövlətinin paytaxtı Doha şəhərində İslam Dünyası Mədəniyyət Nazirlərinin 12-ci Konfransı keçirilir.\nBu barədə Musavat.com-a  Azərbaycan Respublikası Mədəniyyət Nazirliyindən məlumat verilib.\nTədbirdə Azərbaycan Respublikasının mədəniyyət naziri Adil Kərimlinin rəhbərliyi ilə nümayəndə heyəti iştirak edir.\nSentyabrın 26-da nazir “İslam dünyasında mədəni fəaliyyətin yenilənməsinə doğru” mövzusuna həsr olunan 12-ci Konfransda çıxış edib.\nİslam Dünyası Mədəniyyət Nazirlərinin 12-ci Konfransına yüksək səviyyədə ev sahibliyi etdiyinə və qonaqpərvərliyə görə Qətər Dövləti Hökumətinə və ICESCO rəhbərliyinə, mədəniyyət naziri Şeyx Əbdülrəhman bin Hamad Saniyə təşəkkürünü bildirən natiq daha sonra qeyd edib ki, Prezident İlham Əliyev Azərbaycanın bu təşkilatla əməkdaşlığa xüsusi önəm verir. Eyni zamanda ölkəmizin ICESCO ilə əməkdaşlığı Birinci vitse-prezident, ICESCO-nun xoşməramlı səfiri xanım Mehriban Əliyevanın yaxından dəstəyi ilə daha da möhkəmlənir və genişlənir.\n“Əlaqələrimizin möhkəmləndirilməsində təşkilatın baş direktoru Salim bin Məhəmməd əl-Malikin də səyləri təqdirəlayiqdir. Beynəlxalq əməkdaşlıq çərçivəsində Bakıda bu il ICESCO-nun Regional ofisi açılacaq və bu da İCESCO ilə münasibətlərin, bütünlükdə İCESCO gündəliyinin bölgədə təqdim edilməsi baxımından çox vacib bir addımdır ” deyə qeyd olunub.\nSonra Prezident İlham Əliyev tərəfindən 2008-ci ildə irəli sürülmüş mədəniyyətlərarası dialoqa dair “Bakı Prosesi” təşəbbüsünə ICESCO-nun verdiyi davamlı dəstəyin ölkəmizdə yüksək qiymətləndirildiyi bildirilib. Qeyd olunub ki, təşkilat 2011-ci ildən ölkəmizdə keçirilən Dünya Mədəniyyətlərarası Dialoq forumlarında yüksək səviyyədə təmsil olunur. ICESCO-nun 2024-cü ildə ölkəmizdə keçiriləcək növbəti forumda da iştirakının əhəmiyyətli olacağı diqqətə çatdırılıb.\nÖlkəmizin tarixi-mədəni zənginlikləri və İslam irsi barədə məlumat verən Adil Kərimli qeyd edib ki, ölkəmizdə İslam mədəniyyəti təkcə qədim dini tikililərdə, onun memarlığında deyil, həm də qeyri-maddi irs və adət-ənənələrimizdə, xalq yaradıcılığında, ədəbiyyat, musiqi, rəqs, xalçaçılıq, tətbiqi sənət, kino və s. sahələrdə özünü göstərir.\nDaha sonra çıxışda Ermənistan tərəfindən Azərbaycanın ərazilərinin 30 illik işğalı zamanı buradakı tarixi-mədəni irsin tamamilə dağıdıldığı, mədəni və dini irsin yer üzündən silindiyi, yaxud mənimsəməyə məruz qaldığı diqqətə çatdırılıb. Bölgədə 1000-dən artıq tarixi abidə, o cümlədən 60-dan çox məscidin yerlə-yeksan edilib dağıdılması diqqətə çatdırılıb.\nMünaqişənin başa çatmasına baxmayaraq, Ermənistan hərbi birləşmələrinin qalıqları Azərbaycan ərazilərində təhlükəsizliyə və sülhə təhdid yaradırdı. Belə ki, 2020-ci ilin noyabr ayından Azərbaycanın beynəlxalq səviyyədə tanınmış ərazilərində Ermənistan hərbi birləşmələrinin yerləşdirdiyi minalar nəticəsində əksəriyyəti mülki şəxslər, o cümlədən jurnalistlər də olmaqla 300-dən çox azərbaycanlı həlak olub. Buna görə də Azərbaycan ötən həftə lokal antiterror tədbirlərinə başlamaq qərarına gəlib və 24 saat ərzində qanunsuz qüvvələrin təslim olmasına və tərksilah edilməsinə nail olub, Azərbaycanın Qarabağ bölgəsinin erməni sakinlərinin reinteqrasiya prosesinə başlanılıb. Bu çərçivədə Azərbaycan hökuməti yerli sakinlərə lazımi humanitar yardım göstərir və təhlükəsiz və dinc reinteqrasiya prosesini təmin etmək üçün lazım olan bütün tədbirləri həyata keçirir.\nSonda nazir Şuşanın 2024-cü il üçün İslam Dunyasının Mədəniyyət Paytaxtı elan edilməsi ilə əlaqədar qonaqları Şuşa ilə bağlı video materiala baxmağa dəvət etdi. Şuşa şəhərinin mötəbər tribunadan video- təqdimatı oldu. Təqdimat iştirakçılar tərəfindən alqışlarla qarşılanıb.",
        "views": "169",
        "date": "26.09.2023 18:37",
        "link": "https://musavat.com/news/adil-kerimli-islam-dunyasi-medeniyyet-nazirlerinin-12-ci-konfransinda-cixis-edib_1009099.html"
    },
    {
        "title": "Ermənistana Kim kömək edəcək? - Simonyan",
        "category": "Siyasət",
        "content": "\"Rossiya Seqodnya\" media qrupunun və RT kanalının baş redaktoru Marqarita Simonyan İrəvanda səfərdə olan Rusiya daxili işlər naziri Vladimir Kolokoltsevin Ermənistanla bağlı açıqlamasına münasibət bildirib.\nMusavat.com axar.az-a istinadən bildirir ki, Kolokoltsev Ermənistan Baş naziri Nikol Paşinyanla görüşü zamanı Qərb və ABŞ-ın Rusiyanı Cənubi Qafqazdan sıxışdırmaq üçün Ukraynadakı vəziyyətdən istifadə etmək istədiyini və ABŞ-ın Ermənistanın taleyi ilə bağlı narahat olmadığını deyib.\n\"Kolokoltsev doğru deyib ki, Qərb Ermənistanla ancaq Rusiyanı regiondan sıxışdırmaq üçün oynayır, ABŞ-ı ermənilər maraqlandırmır. Mən razıyam. Bircə bunu əlavə etmək istəyirəm ki, bugünkü Ermənistanın ermənilərə dəxli yoxdur\", - Simonyan bildirib.\nErməni baş redaktor onu da qeyd edib ki, Kim Kardaşyan, hətta NATO belə Ermənistana kömək etməyəcək.",
        "views": "2399",
        "date": "26.09.2023 18:35",
        "link": "https://musavat.com/news/ermenistana-kim-komek-edecek-simonyan_1009091.html"
    },
    {
        "title": "Ağdərədən Ermənistana gedən erməni kimləri günahlandırdı?",
        "category": "Gündəm",
        "content": "\"Ağdərədən gəlirəm. Ermənistana gedirəm. İrəvanda da, Rusiyada da qohumlarım var\".\nMusavat.com oxu.az-a istinadən bildirir ki, bunu Qarabağı tərk edən erməni sakin Vova Danelyan deyib.\nO, bir gün yenidən Qarabağa qayıtmaq istədiyini söyləyib:\n\"Vaxtı ikən azərbaycanlı dostlarım var idi. Təəssüf ki, belə oldu. Bizim günahımız deyildi. Bu, bizim dostca yaşamağımızı istəməyənlərin günahıdır\".",
        "views": "1693",
        "date": "26.09.2023 18:23",
        "link": "https://musavat.com/news/agdereden-ermenistana-geden-ermeni-kimleri-gunahlandirdi_1009090.html"
    },
    {
        "title": "Bakı Moskvaya meydan oxumağa qadirdir, Ermənistan kimi ölkə isə... -\"The Guardian\" nəşrindən ŞOK TƏHLİL",
        "category": "Analitika",
        "content": "Moskvanın resursları açıq-aydın məhduddur, Kreml Bakının artan gücünə uyğunlaşmalı oldu\n\"Qarabağın mübahisəli ərazisi üzərində 35 il davam edən münaqişədə Azərbaycanın hərbi qələbəsi ənənəvi olaraq Ermənistanın tərəfdaşı və müttəfiqi olan Rusiya üçün nəzərəçarpacaq geosiyasi uğursuzluqdur\".\nMusavat.com xəbər verir ki, bu fikirlər Böyük Britaniyanın nüfuzlu \"The Guardian\" nəşrində dərc olunan \"Azerbaijan’s Nagorno-Karabakh victory highlights limits of Russia’s power\" (Azərbaycanın \"Dağlıq\" Qarabağdakı qələbəsi Rusiyanın gücünün məhdudluğunu göstərir) sərlövhəli məqalədə öz əksini tapıb.\nNəşr yazır ki, Moskvanın postsovet strategiyası tez-tez Ukrayna, Moldova və Gürcüstanda böhranlar yaradaraq yaxın qonşularını zəiflətmək üçün münaqişələri qızışdırmaq olub.\n\"Lakin Kreml Azərbaycanın artan gücünə uyğunlaşmalı oldu - köhnə müttəfiqini qurban verməyə hazır olduğunu nümayiş etdirdi. Ayın əvvəlində, hazırkı böhrandan əvvəl Ermənistanın baş naziri Nikol Paşinyan ölkəsinin təhlükəsizlik üzrə tərəfdaşı kimi Rusiyadan tarixi “99,999%” asılılığının “strateji səhv” olduğunu bildirib. O vaxta qədər Rusiyanın Ukraynada bataqlığa girdiyi çoxdan bəlli idi və beləliklə, Moskva Azərbaycanın etnik ermənilərin əlində olan əraziyə nəzarəti ələ almasına mane ola bilməyəcəkdi\" - məqalədə qeyd olunub.\nNəşr Chatham House analitik mərkəzinin Rusiya üzrə eksperti Ceyms Niksinin sözlərinə diqqət çəkib: \"Rusiyanın resursları açıq şəkildə məhduddur. Qarabağ açıq şəkildə Moskva üçün daha az əhəmiyyət kəsb edən məsələdir, bu, Krım və ya Suriya kimi güc tətbiq etmək mümkün olan yer deyil\".\nKral Birləşmiş Xidmətlər İnstitutunun analitik mərkəzinin direktoru Neil Melvin isə Rusiyanın \"müəyyən mənada səhv\" ölkə seçdiyini qeyd edib: “Azərbaycan Rusiyaya daha yaxındır. İndi Cənubi Qafqazda dominant qüvvənin kim olduğu aydındır və görünür, (Moskva) onlara uyğunlaşmaq istəyir. Reallıq ondan ibarətdir ki, Rusiya bir müddətdir zəifləyir”.\n\"The Guardian\" Azərbaycanın Ermənistandan daha böyük, varlı ölkə olduğunu vurğulayıb:\n\"Azərbaycan böyük həcmdə neft və əhəmiyyətli qaz ehtiyatları ilə dəstəklənən ölkə iqtisadiyyatına və daha güclü orduya sahibdir – onun 2,64 milyard dollarlıq müdafiə büdcəsi, Beynəlxalq Strateji Araşdırmalar İnstitutunun rəqəmlərinə görə, qonşusundan 3,5 dəfə çoxdur\".\nBritaniya qəzeti Azərbaycanın Türkiyə ilə münasibətlərinə də yer ayırıb. Nəşr yazır ki, Bakı artıq Türkiyə ilə effektiv ittifaq qurmuşdu ki, bu da 44 günlük müharibədə ona Bayraktar TB2 pilotsuz təyyarələri ilə səmanı nəzarətə götürməyə, Ermənistanın Sovet dövründən qalan tanklarını bombalayıb payız münaqişəsində qalib gəlməsinə kömək etdi.\nMəqalədə Azərbaycanın ötən həftə həyata keçirdiyi antiterror tədbirlərinin cəmi 24 saat davam etməsi də qeyd olunub. Bundan başqa, Paşinyanın Moskvanın rəhbərlik etdiyi, altı ölkədən ibarət Kollektiv Təhlükəsizlik Müqaviləsi Təşkilatının ona kömək etməməsindən şikayətlənməsinə diqqət çəkilib.\n\"Bəziləri ümid edir ki, indi (Paşinyan - red.) Qərbə meyl etməyə çalışacaq. İndi onun parlamenti Beynəlxalq Cinayət Məhkəməsinə üzvlük məsələsini nəzərdən keçirəcək, əgər ratifikasiya olunarsa, Putin Haaqa məhkəməsi tərəfindən ittiham olunduğu üçün bu onun İrəvana səfərinə maneə ola bilər. Amma İrəvan Aİ və NATO-dan çox uzaqdır. Ukraynanın Aİ və NATO-ya daxil olması ilə bağlı çətinliklərə baxın. Ermənistan kimi bir ölkənin heç bir şansı yoxdur”, - Niksi deyib.\n\"Guardian\" yazır ki, Rusiyanın Ermənistanı müdafiə etmək iqtidarında olmaması və ya istəyinin olmaması digər dondurulmuş münaqişələr üçün heç bir böyük təsir göstərə bilməz, çünki iştirakçı ölkələr Azərbaycandan daha az gücə və ya sadəcə olaraq Moskva ilə daha az düşmənçiliyə malikdirlər.\nNəşr Qafqaz regionu üzrə ekspert Maqomed Torijevin fikirlərinə də yer ayırıb. Ekspertin fikrincə, Gürcüstan hökuməti Rusiya ilə getdikcə dostluq edir, Cənubi Osetiyanı və Abxaziyanı geri qaytarmağa çalışmaqda güclü marağı yoxdur, Moldova isə Kremlə meydan oxumağa hazır deyil.\nMəqalədə sonda qeyd olunub ki, digər ölkələrdə, məsələn, Suriyada Rusiyanın hakim rejimlə ittifaqı onun mövqeyini qorumağa kömək edəcək və Moskvanın mövcudluğu birbaşa etiraz edilmədiyi təqdirdə davam edəcək. Ancaq ekspertlərin fikrincə, dəyişən odur ki, Ukrayna və Azərbaycan kimi daha güclü ölkələr Rusiyaya heç vaxt olmadığı qədər meydan oxumağa hazır və buna qadirdirlər.\nMusavat.com",
        "views": "2533",
        "date": "26.09.2023 18:20",
        "link": "https://musavat.com/news/baki-moskvaya-meydan-oxumaga-qadirdir-ermenistan-kimi-olke-ise-the-guardian-nesrinden-sok-tehlil_1009085.html"
    },
    {
        "title": "Binəqədidə TIR aşdı- Video",
        "category": "Hadisə",
        "content": "Binəqədi qəsəbəsində yol qəzası baş verib.\n“Qafqazinfo” xəbər verir ki, hadisə bu gün qeydə alınıb. Qəsəbə ərazisində ağırtonnajlı yük avtomobili (TIR) aşıb.\nHadisə nəticəsində qəsəbə daxilində nəqliyyatın hərəkətində çətinlik yaranıb. TIR-ı qaldırmaq üçün əraziyə kran cəlb edilib.",
        "views": "615",
        "date": "26.09.2023 18:10",
        "link": "https://musavat.com/news/bineqedide-tir-asdi-video_1009082.html"
    },
    {
        "title": "5 min illik tarixli əfsanəvi Xınalıqda BİR GÜN\nVİDEO",
        "category": "Reportaj",
        "content": "Məlum olduğu kimi, sentyabrın 18-də UNESCO-nun Ümumdünya İrs Komitəsinin 45-ci sessiyasında “Xınalıq və Köç yolu mədəni landşaftı”nın UNESCO-nun Ümumdünya irs siyahısına daxil edilməsinə dair qərar qəbul edilib.\nSentyabrın 4-də Azərbaycan Respublikasının Prezidentinin sərəncamı ilə Dövlət Turizm Agentliyinin tabeliyində “Xınalıq və Köç yolu” Dövlət Tarix Mədəniyyət və Etnoqrafiya Qoruğu yaradılıb.\nYeni qoruq ərazisi Xınalıq kəndini və 6 rayonun ərazisindən keçən, 200 km-dən çox uzunluğu olan Köç yolunu əhatə edir.\nBununla bağlı 25-26 sentyabrda Dövlət Turizm Agentliyi ölkənin kütləvi informasiya vasitələrinin 50-yə yaxın əməkdaşının iştirakı ilə “Xınalıq və Köç yolu” Dövlət Tarix-Mədəniyyət və Etnoqrafiya Qoruğuna mediatur təşkil edib.\nMediaturun məqsədi UNESCO-nun Mədəni İrs siyahısına daxil edilən Xınalıq və Köç yolu mədəni landşaftı ilə jurnalistləri tanış etmək, bu ərazinin Ümumdünya İrsi elan edilməsinin üstünlükləri və turizm potensialına təsiri ilə bağlı ictimaiyyəti məlumatlandırmaq ibarət olub.\nDağların ətəyindəki əfsanəvi Xınalıq...\nQeyd edək ki, yerlilərin “Kətiş” adlandırdığı Xınalıq Quba rayonunun eyniadlı inzibati ərazi vahidində kənddir. Xınalıq kəndi dəniz səviyyəsindən 2350 metr yüksəklikdə yerləşir. Bu kəndin 5000 illik tarixi var.\nXınalıq yolu çox çətin, təhlükəli, iki avtomobilin yanaşı keçə bilməyəcəyi qədər dar, bir tərəfi dağ, bir tərəfi uçuruma baxan, sərt döngələrdən, kəskin eniş və yoxuşlardan ibarət yoldur. Məlumata görə, sovet dövrünə qədər buradan digər kəndlərə yeganə nəqliyyat vasitəsi at olub. 1971-72-ci illərdə avtomobillərin keçə bilməyəcəyi bir yol açılıb. Sonradan 1998-ci ildə torpaq yol çəkilib. 2006-cı ildə isə yol təmir olunub, asfalt örtüyü çəkilib. Məhz bundan sonra Xınalığa turist axını başlayıb.\nKəndin adının Xınalıq olması ilə bağlı müxtəlif fikirlər var. Bir rəvayətə görə, Xınalıq adının yaranması günəş şəfəqləri ilə bağlıdır. Belə ki, günəşin ilk şəfəqlərində kəndin əhatəsində yerləşən dağ xına rənginə boyanır, elə buna görə də kəndə “Xınalıq” adı verilib. \nDigər iddialara görə isə kəndin adı yalnız burada bitən və xına rəngində olan bir bitkinin adı ilə bağlıdır. Digər iddialara görə isə Xınalıq adı ilə XI əsrin Albaniyasındakı Xeno (Xena, Xeni) şəhərinin adı arasında əlaqə var. Hazırda bu şəhərin qalıqları Rusiyanın Dağıstan tərəfində Azərbaycanla sərhəddə yerləşir.\nXınalıq yer adına ilk dəfə XV (1457-1459) əsrdə Mahmud Əl Xinaluqinin “Şirvan və Dağıstan hadisələri” əlyazmasında rast gəlinir. Müəllif özünə “Xınalıqlı” təxəllüsünü götürüb. Bu da “Xınalıq” adından istifadə olunan ilk yazılı mənbədir.\nTarixçilər Xınalıq kəndinin eramızdan əvvəl salındığını ehtimal edirlər. Buradan tapılan ilkin məskunlaşmaya aid faktlar Erkən Tunc dövrünə (e.ə. IV minilliyin sonu) aiddir. \nArxeologiya, Etnoqrafiya və Antropologiya İnstitutunun alimi İdris Əliyev 2010-cu ildən Xınalıqda tədqiqat işləri apardıqlarını bildirdi:\n“Əvvəllər belə bir ilkin rəy var idi ki, Xınalıq camaatı dağlara çəkilib, heyvandarlıqla, əkinçiliklə məşğuldur. Amma tədqiqatlar apararaq, Xınalıq yolunda ll minilliyə aid kurqan, Zangar deyilən ərazidə Kür-Araz mədəniyyətinə aid olan böyük yaşayış yeri aşkar etdik.\nMəlum olduğu kimi, dağda, bu cür hündürlük ərazidə çox nadir hallarda təbəqəli abidə aşkar olunur. Kür-Araz mədəniyyəti də məlum olduğu kimi, Azərbaycanın Naxçıvan ərazisindən tutmuş, İraqa, İrana qədər müşayiət olunub. Kür-Araz mədəniyyəti sivilizasiyanın erkən məqamlarından biridir.\nHəmçinin burada Orta Tunc dövrünə, eramızdan əvvəl IV minilliyə aid qəbirlər aşkar etdik. Təbii ki, bu cür dağlarda arxeoloji qazıntılar aparmaq asan deyil, çünki bura həm dağlıq, həm də çaylıq, daşlıqdır. Amma tədqiqatlarımıza davam etdik”.\nİdris Əliyev qeyd etdi ki, kəndin özünün yaranma tarixi ilə bağlı Erkən Tunc və Orta Tunc dövrünə aid qalıqlar aşkar edilib:\n“Xınalıqda Erkən Tunc dövrünə aid qalıqların tapılması onu göstərir ki, bu ərazi Şərq və Qərb arasında, Şimali Qafqazın yolları üstündə olan çox əhəmiyyətli bir keçid yeri olub. Buna sübut kimi həmin dövrə aid tapılan pulları, bəzək əşyalarını, sancaqları göstərmək olar. Qeyd edim ki, bu sancaqlara Azərbaycanın heç bir yerində rast gəlinməyib, yalnız Dağıstanda var. Həmçinin Sasanilər, Bizans dövrünə aid qalıqlar onu göstərir ki, bizanslılar, ərəblər, xəzərlər bu ərazidə toqquşublar”.\nYalnız Xınalıqda mövcud olan Xınalıq dili...\nRəvayətlərə görə, xınalıqlılar Nuh peyğəmbərin danışdığı dildə danışırlar. Onlar özləri də bunu inkar etmir.\nBir neçə alim-dilşünas Xınalıq dilinin tədqiqi ilə məşğul olub, bu dil haqqında bir neçə elmi kitab nəşr olunub. Xınalıq dilinin hansı dil qrupuna aid edilməsi barəsində illər boyu mübahisələr gedib. Xınalıq dilinin ən təqdirəlayiq tədqiqatçısı Yunus Deşeriyev sayılır. O, 1950-54 illərinin yay aylarında Xınalıqda böyük tədqiqatlar keçirib və 1959-cu ildə “Xınalıq dilinin qrammatikası” kitabını dərc edib. Yunus Deşeriyevin yazdığına görə, eramızdan əvvəl 3-cü minillikdə Qafqazda tək qədim dil mövcud idi. Sonradan dillər bölünməyə başlayıb, amma Xınalıq dili günümüzə qədər dəyişməz olaraq qalıb.\nAlimlər qeyd edir ki, Xınalıq dili mürəkkəb morfoloji struktura malikdir.\nArxeologiya, Etnoqrafiya və Antropologiya İnstitutunun alimi İdris Əliyev də qeyd edir ki, Xınalıq dilini öyrənmək çox çətindir:\n“Xınalıq dili Dağıstan nax qrupuna aiddir. Ötən əsrin 50-60-cı illərində Dağıstan alimləri belə düşünürdülər ki, Xınalıq dili ləzgi dilinin əsasında yaranıb. Lakin dilçi alimlər sübut etdi ki, bu dil daha qədimdir, daha əvvəl yaranıb və fərqlidir. Əlbəttə, ləzgi dili ilə əlaqələri var, amma struktur, morfologiya baxımından fərqlidir.\nBəzən olur ki, hansısa hadisə 8 formada təqdim olunur. Məsələn, qadına yaşına görə müxtəlif cür müraciət olunur. Tutaq ki, qadın qız xeylağıdırsa, başqa cür, gəlindirsə, başqa cür, yaşlıdırsa, başqa cür müraciət edilir.\nÜmumiyyətlə, Xınalıq dili çox çətindir.\nLəzgi dilini öyrənmək asandır, amma bu dili gərək uşaq yaşlarından öyrənəsən, sonradan öyrənmək çətindir”.\nİdris Əliyevin sözlərinə görə, ötən əsrin 30-cu illərinə qədər Xınalıqda xüsusən qadınlar öz dillərindən başqa dillərdə danışa bilməyiblər:\n“Bu dilin qorunub, saxlanılmasında xüsusən qadınların böyük rolu var. Ötən əsrin 30-cu illərinə qədər qadınlar Azərbaycan, türk dillərində danışa bilməyiblər. Kişilər isə digər bölgələrə gedib-gəldikləri üçün Azərbaycan və digər dillərdə danışmağı bacarıblar”.\nXınalıq qadınları ilə söhbətləşəndə də bildirdilər ki, ailədə, məişət həyatlarında yalnız öz dillərində danışırlar:\n“Mən Azərbaycan dilində çox bilmirəm. Məktəbdə oxuyanda bizə öyrədirlər, amma gündəlik həyatımızda Xınalıq dilində danışdığımızdan bəzən Azərbaycan dilində bəzi sözləri unuduruq”.\nƏvvəllər Xınalıqdan olan alimlər Bağdada qədər gedib çıxıb, indi isə...\n“Vaxtilə Xınalıq camaatı Dərbəndə, Bağdada qədər gedib çıxıb, alimləri orada dərs veriblər, məşhur sənətkarlar olub”.\nXınalığın qədim dövrlərindən qalmış arxeoloji və etnoqrafik materiallar, o cümlədən kilim və xalçalar, gil və mis qablar, müxtəlif ev və məişət əşyaları, daş kitabələr və daha bir çox əşyalar, o cümlədən tarix, dil, məntiq, riyaziyyat, təbabət, fiqh, kəlam, təfsir, hədis kimi dini elmlərlə əlaqəli yüksək səviyyəli kitabların olması vaxtilə Xınalığın mühüm elmi, yüksək mədəniyyət mərkəzi olmasından xəbər verir. Hətta məlumata görə, İstanbul, İzmir kimi şəhərlərdən bura çox sayda kitablar gətirilib. Lakin sonralar, xüsusən də sovet dövründən başlayaraq, bu bölgədən çıxan alimlərin, ali təhsilli insanların sayı azalmağa başlayıb.\nXınalıq qadınları və uşaqları...\nXınalıq qadınları bu günə qədər də yun əyirir, əsasən corab, papaq toxuyur, ev təsərrüfatı işləri ilə məşğul olurlar. Bəzi məşğuliyyət, məişət fəaliyyəti isə qədimdə olduğu kimidir. Məsələn, kənddə qaz olmadığından qədimdə olduğu kimi indi də təzək qurudulur, daha sonra isə yandırılaraq, ondan ocaq kimi istifadə edilir.\n“Dağların ətrafında yerləşdiyinə görə bura qaz çəkmək demək olar ki, qeyri-mümkündür. Amma bizə deyirlər ki, nə vaxtsa bura da qaz çəkiləcək, onda biz bəlkə də ən xoşbəxt insan olarıq. Çünki qazsız, istiliksiz çox çətindir. İstilik üçün həmişə təzəkdən istifadə etmişik”.\nXınalıq yolunun xüsusən də qışda keçilməz olması Xınalıq insanını bir çox çətinliklərlə üz-üzə qoyur. Bu çətinlikləri aradan qaldırmaq üçün dağ şəraitini, kəndin yerləşmə ərazisini nəzərə alaraq, burada tibb məntəqəsi yaradılıb, məntəqədə gecə-gündüz növbətçi həkim var. Həmçinin Qubadan xüsusi təcili yardım briqadası gətirilib.\nXınalıqda evlər çay daşından və bir təpənin üzərində pilləli şəkildə inşa edilib. Evlərin yaşının 250 ildən çox olduğu deyilir. Damlar sadəcə torpaqla örtülüb. \nQeyd edək ki, Dövlət Turizm Agentliyinin dəstəyi ilə Xınalıqda qəzalı evlərin təmiri və bərpası işləri aparılır. Kənddə olduğumuz zaman bu təmir və bərpa işlərinin davam etdiyini, evlərin üstünün qırla örtüldüyünü müşahidə etdik.\nHəmçinin Dövlət Turizm Agentliyi ilə BMT-nin İnkişaf Proqramının birgə həyata keçirdiyi “Azərbaycanın Regionlarında Dayanıqlı Turizmin İnkişafına Dəstək” layihəsi çərçivəsində Xınalıq kəndində qonaq evi yaradıb turistlərə xidmət göstərən 16 sahibkara su qızdırıcısı, soba və qaz plitəsi təqdim olunub.\nXınalıq camaatı ümid edir ki, burada turizm inkişaf edərsə, onların yaşayış şəraiti də yaxşılaşar.\nTam qədimdən bu günə qədər Xınalıq sakinlərinin əksəriyyəti köçəri həyat yaşayıb. Belə ki, sakinlər oktyabr ayında Hacıqabul, Qobustan, Şamaxı istiqamətinə köç edir, may ayında isə geri qayıdırlar. Kəndin ərazisində 300 nəfər şagirdin qala biləcəyi internat tipli məktəb fəaliyyət göstərir. Ailələr köç edərkən uşaqlar həmin məktəbdə qalır. Məktəbdə şagirdlər lazımi yaşayış şəraiti ilə təmin olunurlar.\nXınalıqda din\nArxeologiya, Etnoqrafiya və Antropologiya İnstitutunun alimi İdris Əliyev bizimlə söhbətdə bildirir ki, Xınalığa İslam dini gec gəlib, çatıb. Onun sözlərinə görə, İslamdan əvvəl sakinlər əsasən bütpərəst olub:\n“Arxeoloji qazıntılar zamanı tapılan gözmuncuğu əşyaları ona dəlalət edir ki, Xınalıq insanı büdpərəst olub”.\nMənbələr də onu göstərir ki, Xınalıq camaatı VIII əsrdə, Dərbənd hakimi Hişamın qardaşı Əbu Müslüm vasitəsilə İslam dinini qəbul ediblər. Bu ərazidə ən qədim məscid də məhz Xınalıqda elə Əbu Müslümün əmri əsasında tikilib. XII-XVIII əsrlərdə bu ərazilərdə çoxlu türbələr və məscidlər inşa edilib. \nXınalıq tarix-etnoqrafiya muzeyi\nBu muzey 2001-ci ildə yaradılıb.\nƏslən Xınalıqdan olan Xəlilrəhman Cabbarovun rəhbərliyi altında yerli əhalinin köməyi ilə yaradılan muzeydə çox maraqlı əsərlər nümayiş etdirilir. Xınalığın qədim dövrlərindən qalmış arxeoloji və etnoqrafik materiallar, o cümlədən kilim və xalçalar, gil və mis qablar, müxtəlif ev və məişət əşyaları, daş kitabələr və daha bir çox əşyalar Xınalığa gələnlərə burada vaxtı ilə mövcud olmuş yüksək bir mədəniyyətdən xəbər verir.\nMuzeydə diqqət çəkən ən önəmli bölmə əlyazma kitabların olduğu hissədir. XV əsrdən XX əsrin əvvəllərinə qədər tarixləşən bu kitablar sovet dövrünün qorxusundan damlarda, qəbirlərdə saxlanılmış və müstəqillik dövründə ortaya çıxarılmış qiymətli əlyazma əsərlərdir.\nGöründüyü kimi, Xınalıq öz qədim mədəniyyəti, tarixi, dili, abidələri ilə təkcə Azərbaycanın deyil, həm də bəşər tarixində ən zəngin etnoqrafik dəyərləri daşıyan əfsanəvi yaşayış məskənidir. Heç şübhəsiz ki, bu əfsanəvi kənd hələ bundan sonra daha çox kəşf ediləcək, araşdırılacaq.\nXalidə Gəray,\nFotolar, video müəllifindir\nMusavat.com",
        "views": "662",
        "date": "26.09.2023 18:03",
        "link": "https://musavat.com/news/5-min-illik-tarixli-efsanevi-xinaliqda-bir-gun_1009071.html"
    },
    {
        "title": "DYP sərnişindaşıma ilə məşğul olanlara müraciət edib",
        "category": "Ölkə",
        "content": "Daxili İşlər Nazirliyinin Baş Dövlət Yol Polisi İdarəsi (BDYPİ) sərnişindaşıma fəaliyyəti ilə məşğul olan fiziki və hüquqi şəxslərə müraciət edib.\nBDYPİ-dən verilən məlumata görə, müraciətdə deyilir:\n“Yol-nəqliyyat hadisələrinin təhlili və aparılan müşahidələr göstərir ki, son vaxtlar avtobus və mikroavtobus sürücülərinin iştirakı ilə baş verən qəzaların sayında artım müşahidə edilir.\nBelə ki, cari ilin 8 ayı ərzində respublika ərazisində avtobus və mikroavtobusların iştirakı ilə 1565 yol-nəqliyyat hadisəsi qeydə alınıb ki, nəticədə avtobus sürücülərinin təqsiri ucbatından 12 nəfər həyatını itirib, 23 nəfər isə xəsarət alıb.\nDəfələrlə edilən xəbərdarlıqlara baxmayaraq hələ də, dövlət qeydiyyat nişanını müxtəlif üsullarla gizlədərək inzibati məsuliyyətdən yayınmağa çalışan, nasaz halda sərnişin avtobuslarını idarə edən, nəqliyyat vasitəsini alkoqoldan, narkotik vasitələrdən, psixotrop maddələrdən və ya güclü təsir göstərən digər maddələrdən istifadə edərək sərxoş vəziyyətdə sükan arxasına əyləşərək idarə edən sürücülərə rast gəlinir ki, bu da sonda böyük faciələrin yaşanmasına səbəb olur.\nBir daha sərnişindaşıma fəaliyyəti ilə məşğul olan hüquqi və fiziki şəxslərə bildiririk ki, bu kimi hallar aşkarlandığı təqdirdə həmin şəxslər barəsində ciddi tənbeh tədbirləri həyata keçiriləcək.\nBununla yanaşı sürücülərə xitab edərək onları yola çıxmazdan əvvəl nəqliyyat vasitələrinin texniki sazlığına diqqət yetirməyə, yol və hava şəraitini düzgün qiymətləndirməyə, yolboyu ötmə və manevretmə qaydalarına, sürət rejiminə ciddi əməl etməyə, nümunəvi davranışla digər hərəkət iştirakçılarına örnək, intizamsız sürücülərə qarşı isə səbirli və təmkinli olmağa çağırırıq”.",
        "views": "419",
        "date": "26.09.2023 17:59",
        "link": "https://musavat.com/news/dyp-sernisindasima-ile-mesgul-olanlara-muraciet-edib_1009081.html"
    },
    {
        "title": "Milorad Dodik İlham Əliyevə məktub ünvanladı",
        "category": "Ölkə",
        "content": "Bosniya və Herseqovinanın Serb Respublikasının Prezidenti Milorad Dodik Azərbaycan Respublikasının Prezidenti İlham Əliyevə məktub ünvanlayıb.\n\"Cənab Prezident!\nBu il avqustun 20-də Zati-alinizlə Budapeşt şəhərində görüşərək gələcək əməkdaşlıq məsələləri ilə bağlı müzakirə aparmaq imkanına görə Sizə minnətdarlığımı bildirirəm.\nMən Qarabağ bölgəsində baş verən hadisələri diqqətlə izləyirəm. Qeyd edim ki, onilliklər boyu davam edən mübahisələrin həlli bir çox dünya dövlətlərinin tarixində olduğu kimi, güclü və ağıllı liderin cəsarətini və müdrikliyini tələb edir.\nYaranmış yeni vəziyyətin region və onun sakinlərinin tam inteqrasiyası üçün imkanlar açacağına ümid edir, Qarabağ bölgəsinə və bütün Azərbaycana sülh və tərəqqi diləyirəm.\nZati-aliləri, Sizə dərin ehtiramımı bildirir, cansağlığı və firavanlıq, dost Azərbaycan xalqına rifah arzularımı çatdırıram\".",
        "views": "358",
        "date": "26.09.2023 17:57",
        "link": "https://musavat.com/news/milorad-dodik-ilham-eliyeve-mektub-unvanladi_1009089.html"
    },
    {
        "title": "Qarabağı tərk edən erməninin “dostum” dediyi məşhur azərbaycanlı danışdı",
        "category": "Gündəm",
        "content": "Xəbər verdiyimiz kimi, Xankəndini tərk edən erməni sakinlərdən biri məşhur azərbaycanlı travmatoloq Yaşar Cəlilovla dost olduğunu demişdi.\n\nÖlkə.Az xəbər verir ki, erməni AzTV-nin müxbirinə danışarkən özünün vaxtilə Y.Cəlilovla birgə işlədiyini söyləmişdi.\n\nÖlkə.Az erməni sakini açıqlamasından sonra travmatoloq Y.Cəlilovla söhbətləşib.\n\n- Adınızı çəkən erməni həkim kimdir? Tanıdınızmı onu?\n\n- Bildim. O, onkoloqdur. Ad soyadı dəqiq yadımda qalmayıb. Mən Xankəndidə 10 il işləmişəm. Həmin erməni onkoloji xəstəxanada işləyirdi, cərrah idi. Arada görüşürdük. Mən vilayət xəstəxanasında travmatologiya şöbəsinin müdiri idim. Ora gəlib-gedirdi deyə tanıyıram. İclaslarda filan bir yerdə olmuşuq.\n\n- Bilirsiniz ki, artıq birgəyaşayış məsələsi gündəmdədir. Nə vaxtsa həmin həkimlə əlaqə yaratmaq istəyərdinizmi?\n\n- Onunla o qədər də yaxından tanış deyildik. Bilirəm ki, onkoloqdur. O onkoloji dispanserdə işləyirdi, mən isə vilayət xəstəxanasında. Mən cərrahları yaxşı tanıyırdım. Bununla da salam-sağolumuz var idi, amma o qədər də yaxından tanış deyildik.",
        "views": "2927",
        "date": "26.09.2023 17:53",
        "link": "https://musavat.com/news/qarabagi-terk-eden-ermeninin-dostum-dediyi-meshur-azerbaycanli-danisdi_1009088.html"
    },
    {
        "title": "Qalmaqallı “İmam Mehdi”nin məhkəməsi SONA ÇATIR",
        "category": "Kriminal",
        "content": "Bakı Ağır Cinayətlər Məhkəməsində hakim Eldar İsmayılovun sədrliyi ilə özünü “12-ci İmam Mehdi” kimi təqdim edərək 40 nəfərə qarşı dələduzluq etməkdə təqsirləndirilən Aqil Babayevin cinayət işi üzrə məhkəmə prosesi yekunlaşmaq üzrədir.\nMusavat.com xəbər verir ki, iş üzrə zərərçəkənlər, şahidlərin dindirilməsi mərhələsi sona çatıb, hazırda sənədlərin tədqiqi mərhələsidir. İttihama görə, Aqil Babayev 2007-ci ildən 2020-ci ilə qədər olan müddətdə Bakı və Abşeronda yerləşən bağ evlərində dini məslislər təşkil edərək inanclı insanları özünün Mehdi Sahib əz-Zaman olmasına inandırıb.\nO, təşkil etdiyi dini məclislərdə özünü yer üzünə ilahi qüvvə tərəfindən yaxşılıqlar və maddi çətinliyi olan insanlara köməklik göstərmək məqsədilə göndərildiyini deyib, axirət əzabından xilas olmaq üçün ona inanmağın vacibliyini vurğulayıb. Aqil Babayev insanları təsir altına salıb, hər ay ona pul ödənilməsini istəyib. Deyib ki, toplanan pullar kasıblara paylanır, şəhid ailələri, Qarabağ əlilləri üçün evlər tikilir. Tabeliyində olan insanlar onun sözündən çıxdığı təqdirdə isə, onlara müxtəlif zorakılıq hərəkətləri edərək şərəf və ləyaqətlərini alçaltdığı da müəyyən edilib. Aqil Babayev Baş Mütəşəkkil Cinayətkarlıqla Mübarizə İdarəsi tərəfindən həbs edilib. Qeyd edək ki, onun barəsində Cinayət Məcəlləsinin 178.4-cü (dələduzluq, külli miqdarda ziyan vurmaqla törədildikdə) maddəsi ilə ittiham elan edilib. Aqil Babayevin cinayət işi üzrə məhkəmə prosesində zərərçəkənlərin ifadələri olduqca maraqlı məqamlarla yadda qalıb.\nMəsələn, zərərçəkmiş Fazil İmanquliyev ifadəsində demişdi ki, hərbi xidmətdən gələndən sonra Aqillə məhlədə görüşüb:\n“Həmişə dini mövzularda danışırdıq və sual verib cavablar alırdım. Hər gün 12-ci imam və onun tərəfdarları haqqında oxuyurdum. Aqil Babayev bəzi hədislərdən danışaraq mənə işarə verdi ki, 12-ci imam məhz özüdür. Mən onun imamlığını qəbul edib biyət etdim. Biz Aqil Babayevlə demək olar ki, hər gün görüşürdük. O dedi ki, malınızın 2,5 faizini zəkat verməlisən. Zəkatı təxminən 5-6 ay şəxsən özünə təqdim etmişəm, daha sonra onun təyin etdiyi Polad Mustafayevə verdim. Mən şirkətlərin birində işləyirdim, ayda 1620 dollar maaş alırdım. Aqilin yalanını 2021-ci ildə mömin qardaşlardan biri vasitəsilə bilmişəm. Qeyd etdilər ki, Aqil zəkat pullarını mənimsəyib və din pərdəsi altında saxtakarlıq edərək hamımıza yalandan imam olduğunu söyləyib”.\nAqil Babayev isə məhkəmədə demişdi ki, zərərçəkmişin dedikləri ilə razı deyil. Təqsirləndirilən şəxsin sözlərinə görə, zərərçəkmiş Fazil İmanquliyev onunla qonşuluqda yaşayıb:\n“Onu tanıyıram, oxuduğum məktəbin arxasındakı binada yaşayırdı. Həmin məktəbin həyətində futbol oynayırdıq. Mən heç vaxt onunla 12-ci imamla bağlı söhbətlər etməmişəm. Zəkat da almamışam. Düzdür, ünsiyyət olub, ancaq dini mövzulardan danışmamışıq. Mən onun evində olmamışam”.\nBu cinayət işi üzrə məhkəmədə ifadə verən zərərçəkmiş Mehman Baxşızadə ifadəsində deyib ki, Aqil Babayevi “İmam Mehdi” kimi qəbul edib, ona bu illər ərzində təxminən 10 min manat verib. Bundan başqa, onun evlərinin təmir-tikintisində iştirak edib. Hər dəfə “İmam Mehdi” ona zəhmət haqqı kimi 10 min manat verəcəyini vəd etsə də, sözünə əməl eləməyib.\nMehman Baxışzadə deyib ki, “İmam Mehdi” haqda söhbətlərinə görə evdə həyat yoldaşı ona gülüb:\n“Mən də bunu Aqil Babayevə danışdım. O isə həyat yoldaşımı “şeytan” adlandırdı, ondan ayrılmağımı tövsiyə etdi. Mən də Aqil Babayevin sözü ilə birgə nikahdan iki qızlarım olan həyat yoldaşımdan boşandım”.\nMehman Baxşızadənin sözlərinə görə, bir müddət sonra o, “İmam Mehdi”nin tövsiyə etdiyi qadınla ailə qurub, toy məclisi qurub, kəbinlərini də Aqil Babayev kəsib. Bu nikahdan da bir qızı dünyaya gəlib. Amma bir müddət keçəndən sonra həyat yoldaşının “İmam Mehdi” ilə sevgi münasibətlərini əks etdirən məktublar tapıb. Mehman Baxşızadə bildirib ki, Aqil Babayevə 12-ci imam kimi çox inandığına görə həmin məktublarda oxuduqlarına şübhə ilə yanaşıb. Buna baxmayaraq, oxuduqlarını həzm edə bilməyib və 2012-ci ildə həyat yoldaşından ayrılıb. Amma Aqil Babayevin özünə bu haqda heç nə deməyib. Əksinə, onunla münasibətləri davam etdirib – ona əvvəlki kimi zəkat verib, beyət edib. Bu proses Aqil Babayev həbs olunduğu vaxta qədər davam edib. Mehman Baxşızadə ikinci həyat yoldaşından ayrılandan bir müddət sonra üçüncü dəfə ailə qurub və hazırda da o qadınla yaşadığını deyilir. Hazırda proses davam edir.\nE.MƏMMƏDƏLİYEV,\nMusavat.com",
        "views": "881",
        "date": "26.09.2023 17:47",
        "link": "https://musavat.com/news/qalmaqalli-imam-mehdi-nin-mehkemesi-sona-catir_1009087.html"
    },
    {
        "title": "İƏT-in 9-cu Baş katibi uğurlu antiterror tədbirlərinə görə İlham Əliyevi təbrik edib",
        "category": "Siyasət",
        "content": "İslam Əməkdaşlıq Təşkilatının (İƏT) 9-cu Baş katibi, Nizami Gəncəvi Beynəlxalq Mərkəzinin üzvü Ekmələddin İhsanoğludan Azərbaycan Prezidenti İlham Əliyevə təbrik məktubu gəlib.\nMusavat.com xəbər verir ki, məktubda deyilir:\n\"Hörmətli cənab Prezident!\nZati-alinizin sarsılmaz qətiyyəti və əzmi sayəsində Qarabağda qanunsuz erməni silahlı birləşmələrinə qarşı həyata keçirilmiş antiterror tədbirlərinin zəfərlə başa çatması bizim kimi, bütün Türk və İslam dünyasında sevinclə qarşılandı.\nFürsətdən istifadə edərək, Sizə və lideri olduğunuz Azərbaycan xalqına ən xoş arzularımı, təbriklərimi və ehtiramımı ifadə edirəm\".",
        "views": "172",
        "date": "26.09.2023 17:47",
        "link": "https://musavat.com/news/iet-in-9-cu-bas-katibi-ugurlu-antiterror-tedbirlerine-gore-ilham-eliyevi-tebrik-edib_1009080.html"
    },
    {
        "title": "Miqrantlar artarsa, Latviya Rusiya və Belarusla sərhədləri bağlayacaq",
        "category": "Dünya",
        "content": "Rəsmi Riqa ölkəyə daxil olmaq istəyən qeyri-qanuni miqrantların kütləvi şəkildə artacağı təqdirdə Rusiya və Belarusla sərhədlərini tamamilə bağlayacaq.\nMusavat.com xarici mediaya istinadla xəbər verir ki, bu barədə Latviya prezidenti Edqars Rinkeviçlə Almaniyanın müdafiə naziri Boris Pistorius arasında aparılmış danışıqlardan sonra dərc olunmuş press-relizdə deyilir.\n“Tərəflər, həmçinin Latviya və Belarus sərhədində hibrid hücumların mümkünlüyünü müzakirə ediblər. Edqars Rinkeviç bildirib ki, Latviya bütün lazımi tədbirləri görməyə, o cümlədən xüsusən miqrantların kütləvi axını halında Belarus və Rusiya ilə sərhədi bağlamağa hazırdır”, - Latviya prezidentinin ofisindən bildirilib.\nMusavat.com",
        "views": "256",
        "date": "26.09.2023 17:41",
        "link": "https://musavat.com/news/miqrantlar-artarsa-latviya-rusiya-ve-belarusla-serhedleri-baglayacaq_1009084.html"
    },
    {
        "title": "Prezident Administrasiyası TƏCİLİ məlumat yaydı - XANKƏNDİYƏ ...",
        "category": "Son xəbər",
        "content": "Xəbər verildiyi kimi, sentyabrın 25-də Azərbaycanın Xankəndi şəhərinin yaxınlığında yanacaqdoldurma məntəqəsində yanğınla müşayiət olunan partlayış hadisəsi baş verib. Hazırda ərazidə yanğın davam edir.\nBu barədə Musavat.com-a Azərbaycan Respublikası Prezidentinin Administrasiyasından məlumat verilib.\nBununla əlaqədar olaraq, Azərbaycan Respublikası Fövqəladə Hallar Nazirliyinin Dövlət Yanğından Mühafizə Xidmətinin 15 ədəd xüsusi təyinatlı yanğınsöndürmə avtomobili heyəti ilə birgə hələ də davam edən yanğının söndürülməsi üçün Ağdam-Əsgəran-Xankəndi yolu ilə Xankəndi şəhərinə yola düşüb.\nEhtiyac yaranacağı təqdirdə əlavə qüvvələr də cəlb olunacaq.\nMusavat.com",
        "views": "8244",
        "date": "26.09.2023 17:37",
        "link": "https://musavat.com/news/prezident-administrasiyasi-tecili-melumat-yaydi-xankendiye_1009083.html"
    },
    {
        "title": "Nişanlı cütlük faciəvi şəkildə öldü - FOTO",
        "category": "Dünya",
        "content": "Evlənmək arzusunda olan cütlük dəhşətli qəzada həyatını itirib.\nBursada nişanlı cütlüyük Yasin Altınkaynakın (27) idarə etdiyi lüks avtomobil qarşıdan gələn Y.A.-nın idarə etdiyi yük maşınına çırpılıb.\n\nToy alış-verirşindən dönən cütlüyün düşdüyü qəzada avtomobilin əzilməsi nəticəsində hər iki gənc həyatını itirib./AZXEBER.COM",
        "views": "1507",
        "date": "26.09.2023 17:33",
        "link": "https://musavat.com/news/nisanli-cutluk-facievi-sekilde-oldu-foto_1009063.html"
    },
    {
        "title": "BU DƏQİQƏ: Yanğınsöndürənlərimiz TƏCİLİ Xankəndiyə getdi, son gəlişmələr - “Ana Xəbər”də",
        "category": "Son xəbər",
        "content": "Hikmət Hacıyev: Erməni sakinlərə ərzaq yardımı göstəriləcək\nYanğınsöndürənlərimiz Xankəndiyə getdi\nSülhməramlılar Xankəndidən yaralı daşıyır\nPutin və Rəisi Qarabağı müzakirə edib\nErməni sakin Bakıdakı dostlarından danışdı\nMelkonyanın Xocavənddəki heykəli sökülüb\nQarabağda beynəlxalq missiya? - Açıqlama\nXocalıda tərk edilmiş dayaq məntəqəsinin videosu\nPolisimiz erməni sakinlərə su paylayır\nQarabağda neçə min erməni qalacaq? – Versiya\nOrdumuza təslim olmayan terrorçu yalvardı\nTürkiyə lideri: İndi Xocalıda kim var?\nYanacaqla dolu iki avtomobil Xankəndiyə getdi\nQuql erməni toponimlərini dəyişdi\nABŞ Ermənistana 11,5 milyonluq yardım ayırdı\nXankəndidə yaşayan Zoya Bakını görmək istəyir\nErməni separatçıdan partlayışla bağlı etiraf\nTVMusavat-ın bu gün saat 17:30-da canlı yayımlanan “Ana Xəbər” buraxılışını aparıcı Emil Salamoğlu təqdim edir.\n\nFacebook səhifəsinin ünvanı:\nYoutube səhifəsinin ünvanı:\nhttps://www.youtube.com/user/TVmusavat",
        "views": "857",
        "date": "26.09.2023 17:30",
        "link": "https://musavat.com/news/bu-deqiqe-yanginsondurenlerimiz-tecili-xankendiye-getdi-son-gelismeler-ana-xeber-de_1009079.html"
    },
    {
        "title": "Ermənistan ÇALXALANIR - Vəziyyət dəyişməsə...",
        "category": "Son xəbər",
        "content": "“Hazırkı mərhələdə Paşinyan iqtidarının hərəkətləri ucbatından Ermənistan Rusiya ilə siyasi qarşıdurma vəziyyətindədir. Vəziyyət dəyişməsə, bu hakimiyyət ölkə üçün fəlakətli sayılacaq güc rejiminə çevrilə bilər”.\nMusavat.com erməni mediasına istinadən xəbər verir ki, belə bir fikir yerli siyasi strateq Tiqran Köçəryan tərəfindən səslənib.\n“Təəssüflər olsun ki, Ermənistan Rusiya ilə münasibətləri pisləşdirmək bahasına öz suverenliyini müdafiə etdiyini bəyan edən, eyni zamanda digər ölkələrin tabeliyinə keçən ölkələrin sırasına qoşulub. Ermənistan Rusiya ilə münasibətləri müttəfiq statusundan çıxarmaq qərarına gələn Moldova, Gürcüstan və Ukraynanın cərgəsinə qatılıb” - deyə Köçəryan “Pressinq” verilişinin efirində deyib.\nO, Ermənistanın Rusiya-Belarus ittifaq dövlətinə qatıla biləcəyi iddialarına şübhə ilə yanaşıb. Tiqran Köçəryanın sözlərinə görə, Rusiya Ermənistana ehtiyac duymur.\n“Ermənistan Rusiya üçün qulpsuz çamadana bənzəyir - onu sürükləmək çətindir, amma atmaq ayıbdır”, - deyə ekspert bildirib.\nMusavat.com",
        "views": "1123",
        "date": "26.09.2023 17:23",
        "link": "https://musavat.com/news/ermenistan-calxalanir-veziyyet-deyismese_1009075.html"
    },
    {
        "title": "Hikmət Hacıyev: \"Qarabağdakı erməni sakinlərə ərzaq yardımı bundan sonra da çatdırılacaq\"",
        "category": "Siyasət",
        "content": "\"İndiyədək Azərbaycanın Qarabağ bölgəsindəki erməni sakinlərə ərzaq yardımı çatdırılıb və bundan sonra da davam etdiriləcək\".\nMusavat.com xəbər verir ki, bu barədə Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev “X” sosial şəbəkəsində yazıb.\nQeyd edək ki, paylaşımda yardımların detallı statistikasına yer verilib. Məlumata görə, Qarabağın erməni sakinlərinə 22 sentyabrda ümumi 40 ton məhsul olan 2 yük maşını çatdırılıb. Həmin yük maşınlarında 6 min çörək, 1200 qutu ərzaq və 1200 qutu gigiyenik məhsul, 9 600 uşaq bezi olub.\nSentyabrın 23-də göndərilən yardımda isə 40 ton benzin, 24 ton dizel yanacağı yer alıb. 25 sentyabr tarixində Xankəndidəki partlayışda əziyyət çəkən 200 nəfər üçün tibbi ləvazimatlar göndərilib. 26 sentyabrda isə 65 500 ədəd müxtəlif növ gigiyenik məhsullar, bir yük maşınında 500 yataq dəsti, 30 ton benzin, 34 ton dizel yanacağı, iki yük maşınında 22,3 ton içməli su, iki yük maşınında 40 ton un göndərilib.",
        "views": "195",
        "date": "26.09.2023 17:22",
        "link": "https://musavat.com/news/hikmet-haciyev-qarabagdaki-ermeni-sakinlere-erzaq-yardimi-bundan-sonra-da-catdirilacaq_1009078.html"
    },
    {
        "title": "TƏCİLİ! Terrorçular mülki vətəndaşları hədəfə aldı - ÖLƏNLƏR VAR",
        "category": "Dünya",
        "content": "Suriyanın şərqində PKK terror təşkilatının Suriya qolu olan YPG ilə ərəb qəbilələri arasında ara-sıra qarşıdurmalar davam edir.\nMusavat.com Mepa News-a istinadən xəbər verir ki, qəbilələrin hücumları zamanı itki verən YPG cavab olaraq mülki yaşayış məntəqələrini hədəfə alıb.\nTerrorçular hücumu minaatan və pilotsuz təyyarələrlə həyata keçirib.\nHadisə nəticəsində azı 7 mülki vətəndaş həyatını itirib, 22 mülki şəxs yaralanıb.\nYPG-nin toqquşma və hücumlardan sonra bölgəni nəzarətə götürdüyü, ərəb qəbilələri ilə qarşıdurmaların aşağı intensivliklə davam etdiyi bildirilir.\nMusavat.com",
        "views": "1852",
        "date": "26.09.2023 17:20",
        "link": "https://musavat.com/news/tecili-terrorcular-mulki-vetendaslari-hedefe-aldi-olenler-var_1009072.html"
    },
    {
        "title": "Qarabağa yanğınsöndürmə briqadası GÖNDƏRİLDİ",
        "category": "Ölkə",
        "content": "Fövqəladə Hallar Nazirliyinin (FHN) Dövlət Yanğından Mühafizə Xidməti Qarabağa yanğınsöndürmə briqadası göndərib.\nMəlumata görə, FHN-in 3-ü xüsusi təyinatlı olmaqla 11 yanğınsöndürmə avtomobili canlı qüvvə ilə birlikdə yeni açılan Ağdam-Əsgəran-Xankəndi yolu ilə Xankəndiyə yola salınıb.\nQeyd edək ki, ötən gün Xankəndi yaxınlığındakı yanacaqdoldurma məntəqəsində baş verən partlayışdan sonra qeydə alınan yanğın, bu tip hadisələr zamanı alovun ətraf ərazilərə yayılmaması üçün mühafizə edilməsi zərurəti yaradıb. Ona görə də Xankəndi və ətraf yaşayış məntəqələrində baş verə biləcək yanğınların qarşısının alınması üçün bu cür addım atılıb.\nÜmumilikdə bu işlər 2023-cü il sentyabrın 21-də Yevlax şəhərində keçirilmiş görüşdə Azərbaycanın Qarabağ bölgəsində yaşayan erməni sakinlərin nümayəndələrinin xahişinə uyğun olaraq həyata keçirilir.//Report",
        "views": "740",
        "date": "26.09.2023 17:18",
        "link": "https://musavat.com/news/qarabaga-yanginsondurme-briqadasi-gonderildi_1009077.html"
    },
    {
        "title": "“Qızlara ağ yaraşır” Qran-pri mükafatı qazandı",
        "category": "İdman",
        "content": "Azercell və Azərbaycan Jüdo Federasiyasının sosial kampaniyası “Ad Black Sea” beynəlxalq festivalında qalib oldu.\nAzercell və Azərbaycan Cüdo Federasiyasının birgə tərəfdaşlığı ilə həyata keçirilən “Qızlara ağ yaraşır” kampaniyası “Ad Black Sea” festivalının Qran-pri mükafatına layiq görülüb. Layihə bu ilin Qran-prisi ilə yanaşı, həm də “Dayanıqlı PR kampaniyaları” kateqoriyasında qızıl, bir neçə digər nominasiyada isə gümüş və bürünc mükafatlar qazanıb.\n“Qızlara ağ yaraşır” kampaniyasının yaradıcı tərəfdaşı “Endorphin” reklam agentliyi isə festivalın “ən yaxşı agentliyi” mükafatına layiq görülüb. 10 ölkədən 301 iştirakçının 13 kateqoriya üzrə yarışdığı festivalda “Qızlara ağ yaraşır” toplam 13 kateqoriyanın 6-sı üzrə laureat olub:\n1. Festivalın 2023-cü il üçün Qran Pri mükafatı\n2. “Dayanıqlı PR kampaniyası” nominasiyasında – qızıl mükafat\n3. “Korporativ məqsədlər və sosial məsuliyyət” nominasiyasında – gümüş mükafat\n4. “Dayanıqlı inşkişaf məqsədləri çərçivəsində əhali” nominasiyasında – gümüş mükafat\n5. “İnteqrasiya olunmuş reklam kampaniyası” nominasiyasında – bürünc mükafat\n6. “Televiziya və Film” nominasiyasında – bürünc mükafat\n“Azercell Telecom” MMC-in prezidenti Zərinə Zeynalova bildirib ki, “Qızlara ağ yaraşır” sosial kampaniyası sadəcə idmana aid proqram deyil:”Bu layihə “Azercell”-in Azərbaycanda qızların idmanda, təhsildə və həyatda uğur qazana bilmələri üçün daha da parlaq gələcəyin yaradılmasına sərmayədir. Çünki bizim qızlar gələcəyin liderləri və rol modelləridirlər. Azərbaycanın gələcəyinə hədəflənmiş layihənin beynəlxalq səviyyədə tanınması və Qran-priyə layiq görülməsi bizi sevindirir və yeni-yeni layihələrə ilhamlandırır.”, deyə Z. Zeynalova vurğulayıb.\n“Bu cür əhəmiyyətli bir yaradıcılıq festivalında artıq bir Azərbaycan qurumu, sponsor tərəfdaş və eləcə də reklam tərəfdaşı agentliyi ilk dəfə festivalın əsas Qran-pri mükafatına, “Dayanıqlı PR kampaniyaları” kateqoriyasında qızıl mükafata və çoxsaylı gümüş və bürünc mükafatlara layiq görülüb və sosial yönümlü problemlərin həllində dövlət-özəl tərəfdaşlığının bariz nümunəsini yaradıb. Bu bizi çox qürurlandırır, həmçinin gələcək nailiyyətlərə motivasiya edir.” – deyə Federasiyanın Baş katibi Rəşad Rəsullu bildirib.\n“Azercell Telekom” MMC-in Azərbaycan Cüdo Federasiyasının tərəfdaşlığı ilə həyata keçirdiyi “Qızlara ağ yaraşır” sosial kampaniyası qızları inkişaf və idmana təşviq etmək məqsədi daşıyır. Kampaniya eyni zamanda erkən nikah mövzusuna da toxunur.\n“Qızlara ağ yaraşır” çərçivəsində Azərbaycan Cüdo Federasiyası məktəbləri və bölmələri olan bölgələrdə qeydiyyatdan keçən 7-14 yaşlı ilk 1000 qıza cüdoqi hədiyyə olunub.\n“Qızlara ağ yaraşır” yerli mediada da maraq doğuran və trendə düşmüş kampaniyalardan biridir:\nhttps://www.youtube.com/watch?v=RVR9UPaeGT0\nLayihə haqqında ətraflı məlumat əldə etmək, həmçinin qızları cüdoya yazdırmaq üçün:\nhttps://qizlaraagyarasir.az/#\n“Ad Black Sea” 2015-ci ildən Gürcüstanda keçirilən festivaldır. 14-16 sentyabr 2023-cü il tarixlərində Gürcüstanın Batumi şəhərində keçirilən bu festivalda sənayenin aparıcı simaları kreativ ideyalar paylaşıb, reklam və marketinq trendlərini müzakirə ediblər. Builki festivalda Gürcüstan, Azərbaycan, Ukrayna, Ermənistan, Bolqarıstan, Macarıstan, Rumıniya, Qazaxıstan, Özbəkistan və Baltikyanı ölkələr olmaqla 10 ölkə iştirak edib. 301 iştirakçı 13 kateqoriya üzrə Almaniya, Peru, Sinqapur, Braziliya, Bolqarıstan, Polşa, Gürcüstan, Türkiyədən olan jüri üzvlərinin iştirak etdiyi səsvermə prosesində güclərini sınayıb.",
        "views": "249",
        "date": "26.09.2023 17:10",
        "link": "https://musavat.com/news/qizlara-ag-yarasir-qran-pri-mukafati-qazandi_1009074.html"
    },
    {
        "title": "“Google” Qarabağda ermənilərin qoyduğu yer adlarını dəyişdi – FOTO",
        "category": "Son xəbər",
        "content": "“Google” şirkətinə məxsus onlayn xəritələrdə Qarabağda yerləşən və ermənilərin qoyduğu ərazilərin adları dəyişib.\nBAKU.WS xəbər verir ki, şəhərlər, kəndlər, küçələr və digər obyektlərin adları artıq Azərbaycan dilində göstərilir.\nQeyd edək ki, buna qədər Azərbaycan tərəfi “Google” şirkətinə rəsmi müraciət edərək toponimlərin dəyişdirilməsini tələb etmişdi.",
        "views": "1434",
        "date": "26.09.2023 17:09",
        "link": "https://musavat.com/news/google-qarabagda-ermenilerin-qoydugu-yer-adlarini-deyisdi-foto_1009059.html"
    },
    {
        "title": "“Google” Qarabağda ermənilərin qoyduğu yer adlarını dəyişdi – FOTO",
        "category": "Son xəbər",
        "content": "“Google” şirkətinə məxsus onlayn xəritələrdə Qarabağda yerləşən və ermənilərin qoyduğu ərazilərin adları dəyişib.\nBAKU.WS xəbər verir ki, şəhərlər, kəndlər, küçələr və digər obyektlərin adları artıq Azərbaycan dilində göstərilir.\nQeyd edək ki, buna qədər Azərbaycan tərəfi “Google” şirkətinə rəsmi müraciət edərək toponimlərin dəyişdirilməsini tələb etmişdi.",
        "views": "1435",
        "date": "26.09.2023 17:09",
        "link": "https://musavat.com/news/google-qarabagda-ermenilerin-qoydugu-yer-adlarini-deyisdi-foto_1009059.html"
    },
    {
        "title": "Alimpaşa Məmmədovun 13 il həbsi istənildi",
        "category": "Ölkə",
        "content": "Prokuror Alimpaşa Məmmədovun 13 il müddətinə azadlıqdan məhrum edilməsini istəyib\nŞəmkir rayon icra hakimiyyətinin keçmiş başçısı Alimpaşa Məmmədovun cinayət işi üzrə məhkəmə istintaqı yekunlaşıb.\nMusavat.com \"Report\"a istinadən xəbər verir ki, Gəncə şəhər Ağır Cinayətlər Məhkəməsində keçirilən məhkəmədə prokuror Alimpaşa Məmmədovun 13 il azadlıqdan məhrum edilməsini istəyib.\nBundan sonra hakim təqsirləndirilən şəxsin vəkillərinə müdafiə çıxışlarını hazırlamaq üçün vaxt verib.\nXatırladaq ki, A.Məmmədov ötən ilin aprel ayında Dövlət Təhlükəsizliyi Xidməti tərəfindən kompleks əməliyyat-istintaq tədbirləri nəticəsində həbs olunub. Onun barəsində Cinayət Məcəlləsinin 179.4-cü (mənimsəmə), 193-1.3.2-ci (cinayət yolu ilə əldə edilmiş pul vəsaitlərini leqallaşdırma), 308.2 (vəzifə səlahiyyətlərindən sui-istifadə), 311.3.2 və 311.3.3-cü (təkrar, külli miqdarda rüşvət alma) maddələri ilə ittiham irəli sürülüb və məhkəmənin qərarı ilə həbs qətimkan tədbiri seçilib.",
        "views": "497",
        "date": "26.09.2023 17:08",
        "link": "https://musavat.com/news/alimpasa-memmedovun-13-il-hebsi-istenildi_1009073.html"
    },
    {
        "title": "“Əl-Qaidə”nin əsir götürdüyü azərbaycanlı məhkəmə qarşısında - CİNAYƏT DOSYESİ",
        "category": "Kriminal",
        "content": "Bakı Ağır Cinayətlər Məhkəməsində Suriyada silahlı birləşmələrin tərkibində döyüşməkdə ittiham olunan Bakı şəhər sakini, 1966-cı il təvəllüdlü Şahin Salayevin cinayət işi üzrə məhkəmə prosesi başa çatıb.\nMusavat.com-un məlumatına görə, dini ləqəbi “Abu Muhəmməd” olan Şahin Salayev Suriya ərazisindəki silahlı münaqişələrdə iştirak etmək məqsədi ilə 2020-ci ilin ortalarında İdlib şəhərinə gedib.\nOrada dini düşmənçilik, dini radikalizm və dini fanatizm zəminində yaradılaraq fəaliyyət göstərən, “Taifatul Mansura” adlı qanunsuz silahlı qruplaşmaya qoşulub və 2021-ci ilin sonlarınadək həmin qruplaşmanın tərkibində silahlı münaqişələrdə iştirak edib.\nTəqsirləndirilən Şahin Salayev ona elan olunan ittihamla özünü təqsirli bilməyib. İfadəsində üç dəfə nikah bağladığını, birincinin rəsmi, digər iki nikahın isə qeyri-rəsmi olduğunu, dini nikahda yaşadığını deyib. 2010-cu ildə qeyri-rəsmi nikahda olduğu arvadı və övladı ilə birgə Dubaya, daha sonra İsgəndəriyyəyə, oradan isə Qahirəyə gedərək universitetdə təhsil alıblar. Qahirədə olarkən Azərbaycanda yaşayan tanışları onun dini nikahda olduğu ikinci arvadının övladlarını götürüb Suriyaya getdiyini öyrənib.\nŞahin Salayevin ifadəsinə görə, ailə üzvlərini tapıb Qahirəyə gətirmək məqsədilə onların arxasınca Suriyaya yollanıb. Hələb şəhərinə çatdıqda şəhərin müharibə nəticəsində dağıntılara məruz qaldığını görüb, ailə üzvlərini axtarsa da, tapa bilməyib:\n“Türkiyə ilə sərhədə yaxın ərazidə parça alverilə məşğul olurdum. Həmin ərəfədə yaşadığım ev bombalandığına görə bütün sənədlərim məhv edildi. Yol ilə hərəkətin mümkünsüz olduğunu görüb üsyançılar olan əraziyə getdim. Hələb şəhəri Suriya ordusu tərəfindən alınandan sonra Laziqiyyə deyilən əraziyə gedərək orada ev tutub yaşamağa başladım”.\n“Abu Muhəmməd” ifadəsində “Əl-Qaidə” terror təşkilatının yaşadığı əraziyə hücum etdiyini və onları əsir götürdüklərini göstərib: “Həmin ərazidə azərbaycanlılar olduğuna görə onların evinə qonaq getmişdim, ünsiyyətimiz yaranmışdı. Döyüş zonası olduğuna görə harasa gedərkən tanışlarımın silahını götürürdüm. Özümün şəxsi silahım yox idi. “Əl-Qaidə” bizi əsir götürdükdən sonra ölkədən çıxardı”.\n“Abu Muhəmməd”lə birgə “Taifatul Mansura” adlı silahlı qruplaşmanın tərkibində İdlib şəhərinin “Türkmən dağı”ərazisində “rebat”a çıxan, həmin bölgəni “Cəbhətul Nusra” silahlı birləşməsindən qoruyan, hazırda həbsdə olan bir neçə əqidə yoldaşları da dindirilib. Onlar bildiriblər ki, təxminən 28 oktyabr 2021-ci ildə “Cəbhətul Nusra” camaatı onların qruplaşmasına hücum etdiyinə görə baş vermiş döyüşdə məğlub olublar. Qrupun bir neçə üzvü öldürülüb, sağ qalanlar isə əsir götürülüblər, “Cəbhətul Nusra” tərəfindən İdlibin Darkuş bölgəsində nəzarətdə saxlanılıblar.\nQeyd edək ki, Şahin Salayev 2023-cü ildə Dövlət Təhlükəsizliyi Xidməti tərəfindən saxlanılaraq Azərbaycana gətirilib. İstintaq araşdırmaları zamanı məlum olub ki, Suriya-İraq ərazisində 10 illik döyüş təcrübəsi olan Şahin Salayev 2016-cı ildə Suraxanı rayon Məhkəməsinin qətnaməsi ilə xaricdəki silahlı münaqişələr zamanı ölmüş elan edilib.\nOna qarşı Cinayət Məcəlləsinin 283-1.3-cü (Azərbaycan Respublikasının hüdudlarından kənarda silahlı münaqişələrdə iştirak etmək məqsədi ilə sabit qrup yaratma, qruplarda, təlimlərdə və ya silahlı münaqişələrdə iştirak etmə) maddəsi ilə ittiham irəli sürülüb, barəsində həbs qətimkan tədbiri seçilib.\nMəhkəmənin hökmünə əsasən, Şahin Salayev 7 il müddətinə azadlıqdan məhrum edilib.\nE.Məmmədəliyev,\nMusavat.com",
        "views": "582",
        "date": "26.09.2023 16:59",
        "link": "https://musavat.com/news/el-qaide-nin-esir-goturduyu-azerbaycanli-mehkeme-qarsisinda-cinayet-dosyesi_1009068.html"
    },
    {
        "title": "Bakıda oyun zalından 800 manatlıq “PS4” oğurlandı – ANBAAN VİDEO",
        "category": "Hadisə",
        "content": "Bakıda oyun zallarının birindən 800 manatlıq “Play Station 4” oyun aparatı oğurlanıb.\nBu barədə BAKU.WS-in “qaynar xətti”nə məlumat daxil olub.\nHadisə ötən gün Yeni Yasamal massivi, Məhəmməd Xiyabani küçəsində qeydə alınıb.\nOyun zalına müştəri kimi daxil olan şəxs oyun aparatını oradan oğurlamağa müvəffəq olub.\nOğurluq hadisəsi məkandakı təhlükəsizlik kamerası tərəfindən lentə alınıb.\nMəsələ ilə bağlı Daxili İşlər Nazirliyinin mətbuat xidmtindən BAKU.WS-ə bildirildi ki, hadisə ilə bağlı araşdırma aparılır.",
        "views": "444",
        "date": "26.09.2023 16:57",
        "link": "https://musavat.com/news/bakida-oyun-zalindan-800-manatliq-ps4-ogurlandi-anbaan-video_1009032.html"
    },
    {
        "title": "Bərdədə Partlayış: İki nəfər xəsarət aldı",
        "category": "Hadisə",
        "content": "Bərdə rayonunda çoxmənzilli yaşayış evində iki nəfərin xəsarət alması ilə nəticələnən partlayış olub.\n\"Report\"un əldə etdiyi məlumata görə, hadisə rayon ərazisində məcburi köçkünlərin məskunlaşdığı 866 saylı qəsəbədə 13 saylı binada qeydə alınıb.\nPartlayışın ev sahibinin qaz borusunda apardığı təmir işləri zamanı baş verdiyi deyilir.\nQeyd edək ki, hadisə zamanı ev sahibi Cəfərov Sadiq Allahverdi oğlu və həyat yoldaşı müxtəlif bədən xəsarətləri alıb. Yaralılar Bərdə Rayon Mərkəzi Xəstəxanasına yerləşdirilib.",
        "views": "368",
        "date": "26.09.2023 16:50",
        "link": "https://musavat.com/news/berdede-partlayis-iki-nefer-xesaret-aldi_1009067.html"
    },
    {
        "title": "“Hücumun vaxtını proqnozlaşdırmaq çətindir, çünki...” - Dunamalyan",
        "category": "Son xəbər",
        "content": "“30 il ərzində Rusiya-Ermənistan münasibətlərinin ictimai sahəsində belə gərgin vəziyyəti xatırlamaq çətindir. Əlaqələrdə təkcə siyasi deyil, həm də ideoloji əsasları olan dərin böhran yaranıb”.\nMusavat.com xəbər verir ki, bu barədə erməni ekspert Norayr Dunamalyan bildirib.\nDunamalyan Ermənistanın Avrasiya İqtisadi İttifaqından (Aİİ) və KTMT-dən çıxması ehtimalına da toxunub. Onun sözlərinə görə, 2020-ci ildən sonra Avrasiya məkanında qüvvələr balansı pozulub və regiondankənar oyunçuların (Türkiyə, Çin, Aİ və s.) sayəsində postsovet dövlətləri ilə yeni münasibətlər formatları qurulub. Buna görə də Ermənistanın KTMT və ya Aİİ-də iştirakı sual altındadır, lakin kontekstdə dəyişiklik bu regional birliklərin funksiyalarının transformasiyasına gətirib çıxarır.\n“Paşinyanın bəyanatlarında KTMT-nin səmərəsizliyi ilə bağlı çoxsaylı ifadələri xatırlamaq olar, lakin KTMT-dən fərqli olaraq Aİİ perspektivli istiqamət kimi qəbul olunur”, - deyə erməni politoloq qeyd edib.\nDunamalyanın fikrincə, “Qarabağa nəzarəti bərpa etdikdən sonra Azərbaycan dəhliz ideyasını həyata keçirməyə çalışacaq, buna rəğmən, hücumun vaxtını proqnozlaşdırmaq çətindir, çünki belə olan halda Ermənistan rəhbərliyinə, sonra isə cəmiyyətə Azərbaycan şərtlərinin yerinə yetirilməsi məqsədilə diplomatik təzyiq də olmalıdır.\nBeynəlxalq oyunçuların mövqeyi də önəmlidir, lakin Rusiya və Qərbin passivliyi, həmçinin İranın çətin mövqeyi aydın mənzərə yaratmır”, - deyə Norayr Dunamalyan bildirib.\nO, imzalanacaq sazişin bölgəyə gerçək sülh gətirəcəyinə inanmadığını qeyd edib.\nMusavat.com",
        "views": "1932",
        "date": "26.09.2023 16:48",
        "link": "https://musavat.com/news/hucumun-vaxtini-proqnozlasdirmaq-cetindir-cunki-dunamalyan_1009064.html"
    },
    {
        "title": "Vətəndaşlara xəbərdarlıq: “Külli miqdarda SAXTA QIZIL satışa çıxarılıb”",
        "category": "Ölkə",
        "content": "“Ölkəmizin qızıl məmulatları bazarında külli miqdarda saxta və aşağı keyfiyyətli mallar var. Çünki bu sahəyə nə ictimai, nə də dövlət nəzarəti var”.\nBunu Bizim.media-ya açıqlamasında Azad İstehlakçılar İctimai Birliyinin sədri Eyyub Hüseynov deyib.\nO bildirib ki, Nazirlər Kabinetinin 21 may 1998-ci il tarixli 114 saylı qərarı ilə Azərbaycan ərazisində pərakəndə ticarət şəbəkələrində dəyişdirilməli olmayan malların siyahısı müəyyən edilib:\n“Bu siyahının önündə qızıl və qızıl məmulatları gəlir. Bu qərarı rəhbər tutan işbazlar aldadılmış vətəndaşların mallarını nə geri alır, nə də dəyişdirirlər. Mənə sonuncu dəfə bir vətəndaş müraciəti olub ki, “20 min manata saat almışam. Lakin iki gün sonra saat dayandı. Apardım ki, qaytarım. Satıcı nə saatı geri aldı, nə də dəyişdi”.\nBelə vəziyyətdə istehlakçının harasa şikayət etmək hüququ yoxdur. Çünki hara getsə, şikayətçiyə Nazirlər Kabinetinin adını çəkdiyimiz qərarını göstərirlər”.\nEyyub Hüseynov onu da qeyd edib ki, bir zamanlar ölkəmizdə Maliyyə Nazirliyinin nəzdində Dövlət Əyar Palatası fəaliyyət göstərib:\n“Həmin qurum qızıl məmulatları bazarına çox yaxşı nəzarət edirdi. Qurum həm ölkəyə gətirilən qızıl məmulatlarına, həm də yerli dövriyyəyə nəzarət edirdi. Qurumun nəzarətindən keçən məmulatlara xüsusi nişan vurulurdu. Və hər kəs də qızıl alarkən Əyar Palatasının nişanına xüsusi fikir verirdi. Çox təəssüf ki, son 5 ildə bu sahəyə heç bir nəzarət yoxdur. Nəzarətsiz bir yerdə qanunsuzluğun baş qaldırması da təbii prosesdir. Təsadüfi deyil ki, qızıl məmulatlarından şikayətlərin sayı günbəgün artır”.\nEkspert bildirib ki, hazırda saxta və keyfiyyətsiz qızıl məmulatlarına qarşı ancaq Daxili İşlər Nazirliyi (DİN) mübarizə aparır:\n“Bu qurumun da müvafiq məsələ ilə bağlı lazımi səlahiyyəti yoxdur. Yalnız vətəndaş şikayətləri əsasında polislər məsələyə müdaxilə edirlər. Düşünürəm ki, DİN-ə əlavə səlahiyyətlər verilməlidir ki, qızıl məmulatları bazarındakı qanunsuzluğa son qoyulsun”.",
        "views": "855",
        "date": "26.09.2023 16:46",
        "link": "https://musavat.com/news/vetendaslara-xeberdarliq-kulli-miqdarda-saxta-qizil-satisa-cixarilib_1009044.html"
    },
    {
        "title": "Azay Quliyev şəhid ailələri və qazilərlə görüşdü - Fotolar",
        "category": "Ölkə",
        "content": "Bu gün deputat Azay Quliyev Binəqədi Gənclər Evinin akt zalında 44 Günlük Vətən müharibəsi Şəhidlərinin \"Anım Günü\" münasibətilə bir qrup Şəhid ailələri, Qazilər və və müharibə iştirakçıları ilə görüş keçirib.\nGörüşdə qəhrəman Şəhidlərimizin əziz xatirəsi bir dəqiqəlik sükutla yad edilib.\nDeputat Azay Quliyev bildirib ki, Vətən müharibəsinin və anti-terror tədbirlərinin nəticəsində Azərbaycanın ərazi bütövlüyü və suverenliyi tam və qəti olaraq bərpa edilib.\nBu tarixi və şərəfli Zəfərin əsas qəhrəmanları olan Şəhidlərimiz və qazilərimiz heç vaxt unudulmayacaq, Şəhidlərimizin ailə üzvləri və qaziləri hər zaman dövlətin daim diqqət və qayğısını hiss edəcək. Bu baxımdan Müzəffər Ali Baş Komandan cənab İlham Əliyevin və Birinci Vitse-prezident hörmətli Mehriban xanım Əliyevanın fəalliyəti hamımız üçün ən gözəl nümunədir.\nVətən müharibəsi dövründə olduğu kimi bundan sonra da milli birliyimizi və həmrəyliyimizi davam etdirməli və \"Dəmir Yumruq\" ətrafında daha sıx birləşməliyik\".\nSonra deputat tədbir iştirakçılarını narahat edən məsələləri dinləyib və onların həlli ilə bağlı müvafiq addımların atılacağını bildirib.\nMusavat.com",
        "views": "407",
        "date": "26.09.2023 16:35",
        "link": "https://musavat.com/news/azay-quliyev-sehid-aileleri-ve-qazilerle-gorusdu-fotolar_1009062.html"
    },
    {
        "title": "Özbəkistanda kütləvi uşaq oğurluğu: səbəbi dəhşətə gətirdi -VİDEO",
        "category": "Son xəbər",
        "content": "Özbəkistanda 25 uşağı daşıyan sürücü şübhəli davranışa görə saxlanılıb. \nÖlkə.Az xarici KİV-ə istinadla xəbər verir ki, uşaqların cinsi məqsədlər, orqan toplama və adrenoxrom (yalnız uşaqların beynində istehsal olunan maddə) üçün satılacağı aydın olub.\nHadisə ilə bağlı araşdırma aparılır.",
        "views": "1684",
        "date": "26.09.2023 16:34",
        "link": "https://musavat.com/news/ozbekistanda-kutlevi-usaq-ogurlugu-sebebi-dehsete-getirdi-video_1009042.html"
    },
    {
        "title": "Ərdoğanın Naxçıvan səfərində ən mühüm məsələ - Deputatdan İLGİNC AÇIQLAMA",
        "category": "Siyasət",
        "content": "“Türkiyə prezidenti cənab Ərdoğanın Naxçıvana dünənki səfəri iki müttəfiq ölkə arasında əlaqələrin dərinləşdirilməsindən də çox, məncə, yeni regional reallığın daha da möhkəmləndirlməsinə xidmət edirdi”.\nBunu Musavat.com-a açıqlamasında deputat Sahib Alıyev deyib. \nİmzalanan müqavilələr, yeni anlaşmalardan bəhs edən, iki qardaş ölkənin əməkdaşlıq imkanlarının daha da irəli aparılması barədə razılaşmalara toxunan millət vəkilinin sözlərinə görə, bu səfər Naxçıvanın enerji potensialını artıracaq, eyni zamanda onun İrandan gələn qazdan asılılığına son qoyacaq bir sıra anlaşmalar çox önəmli idi.\n“Eləcə də Naxçıvan Bərpa-istehsalat hərbi kompleksinin açılışı bu bölgəmiz haqda qara fikirlilərə, yaxud da haylar kimi müəyyən xülyalara qapılanlara göstərdi ki, oradakı əlahiddə ordu heç bir halda zəifləməyəcək, o, hətta uzun vaxt çərçivəsində qarşısına qoyulan istənilən döyüş tapşırığını yerinə yetirmək əzmində və gücündədir” - S.Alıyev vurğulayıb.\nDeputat qeyd edib ki, bununla yanaşı, Türkiyə prezidentinin səfərində çox qabardılmasa da, ən mühüm məsələlərdən biri məhz Zəngəzur dəhlizinin açılması idi: “Diqqət yetirdinizsə, cənab Ərdoğan mətbuata bəyanatının lap əvvəlində “Türkiyəni Türk dünyası ilə birləşdirən Naxçıvanda birlikdə olmaqdan böyük məmnunluq duyuram” cümləsini işlətdi ki, bu da Zəngəzur dəhlizi açılmadan mümkünsüzdür.\nEyni zamanda Azərbaycan Prezidentinin Qars-Naxçıvan dəmir yolunun inşasına dair Niyyət Protokolunun imzalanmasını “tarixi hadisə” adlandırması, onu “Orta Dəhlizin həm Azərbaycana, həm Türkiyəyə, həm də digər ölkələrə xidmət göstərəcək bir qolu” kimi təqdim etməsi də məhz bundan xəbər verirdi. Cənab İlham Əliyevin Şərqi Zəngəzurda tikintisi gedən və gələn ilin sonuna təhvil verilməsi gözlənilən dəmir yolunun “Azərbaycanı Naxçıvan və Türkiyə ilə birləşdirəcəyini vurğulaması da o deməkdir ki, Naxçıvan-Qars dəmir yolu bir növ bunun davamı kimi nəzərdə tutulur və Zəngəzur dəhlizi açılmadan bu, mümkün deyil. Zəngəzur dəhlizinin açılacağına əminlik olmadan isə tikintisinə yetərincə böyük vəsait sərf edilən və ediləcək dəmir yolu xətlərinin inşasına başlanılmaz, bu haqda niyyət protokolu imzalanmazdı. Bəli, əminlik var və bu, iki qardaş dövlətin müttəfiqliyinə, liderlərimiz arasında böyük səmimiyyətə, hər ikisinin qətiyyətinə dayanır”.\nSahib Alıyevin fikrincə, son 3 ilin olayları göstərdi ki, kimin nə düşünməsindən və necə davranmasından asılı olmayaraq, Azərbaycanla Türkiyə qarşılarına qoyduqları bütün birgə hədəflərə çatırlar: “Çünki bunun üçün həm gücləri var, həm də atdıqları addımlar beynəlxalq hüquq çərçivəsindədir, regionda sülhün, əmin-amanlığın əldə olunmasına xidmət edir”.\nE.Paşasoy,\nMusavat.com",
        "views": "555",
        "date": "26.09.2023 16:33",
        "link": "https://musavat.com/news/erdoganin-naxcivan-seferinde-en-muhum-mesele-deputatdan-ilginc-aciqlama_1009056.html"
    },
    {
        "title": "\"Tezliklə Qənirə xanımla bağlı sevindirici xəbəri...\" - Köməkçisindən AÇIQLAMA",
        "category": "Gündəm",
        "content": "Milli Məclisin Mədəniyyət komitəsinin sədri, deputat Qənirə Paşayevanın vəziyyəti stabil-ağır olaraq qalmaqdadır.\nMusavat.com xəbər verir ki, bunu \"Report\"a açıqlamasında deputatın köməkçisi Elbəy Bədirov deyib.\nO bildirib ki, Q.Paşayevanın səhhətində heç bir dəyişiklik yoxdur: \"Vəziyyəti əvvəlki kimidir. Həkimlər bütün lazımı tədbirləri görür. Hər kəsdən xahiş edirəm ki, rəsmi, dəqiqləşdirilməmiş informasiyaları yaymayın. İnşallah ki, tezliklə Qənirə xanımla bağlı sevindirici xəbəri yayarsınız\".\nXatırladaq ki, sentyabrın 23-ü saat 03:01 radələrində TƏBİB-in tabeliyindəki Abşeron Rayon Mərkəzi Xəstəxanasının Təcili və Təxirəsalınmaz Tibbi Yardım Stansiyasına Q.Paşayeva üçün çağırış daxil olub. Ona naməlum mənşəli hipotonik vəziyyət diaqnozu qoyulub. Müayinə zamanı göstəriciləri - arterial təzyiq 50/0 mm. c. süt, nəbz 1 dəqiqə 47 vurğu, SPO2 (saturasiya) 82% olub. İlkin müdaxilələrdən sonra göstəriciləri arterial təzyiq 110/60 mm. c.süt., nəbz 1 dəqiqədə 68 vurğu, SPO2 (saturasiya) 97% olub.\nHəkimlər Q.Paşayevanın xəstəxana şəraitində müalicəsini məsləhət görüb. Deputat ailə üzvlərinin istəyi ilə təcili tibbi yardım briqadası tərəfindən Mərkəzi Klinikaya təxliyə olunub. O, süni tənəffüs aparatına qoşulub.",
        "views": "4144",
        "date": "26.09.2023 16:26",
        "link": "https://musavat.com/news/tezlikle-qenire-xanimla-bagli-sevindirici-xeberi-komekcisinden-aciqlama_1009060.html"
    },
    {
        "title": "Kafenin qadın aşpazını döydü: “Elə bilirdim, kişidir...”",
        "category": "Kriminal",
        "content": "Abşeron Rayon Məhkəməsində qəsdən sağlamlığa az ağır zərər vurmada təqsirləndirilən Qaçay Əsədovun (şərti) cinayət işi üzrə məhkəmə istintaqı yekunlaşıb.\nMusavat.com Pravda.az-a istinadən xəbər verir ki, hakim Vaqif Həsənovun sədrliyi ilə keçirilən prosesdə hökm oxunub.\nMəhkəmənin hökmü ilə icraata xitam verilib və o, cinayət məsuliyyətindən azad edilib. Təqsirləndirilən şəxs barəsində seçilmiş polisin nəzarəti altına vermə qətimkan tədbiri xitam olunub.\nİttihama görə, hadisə 5 noyabr 2022-ci il tarixdə, saat bir radələrində Abşeron rayonu, Xırdalan şəhəri, H.Əliyev prospektində yerləşən “Vip” adlı kafedə qeydə alınıb. Belə ki, Qaçay Əsədov həmin gün kafeyə gedərək müştəri qismində masaların birində əyləşib. O, həmin obyektdə aşpaz işləyən zərərçəkmiş Xalidə Məmmədova (şərti) ilə birlikdə spirtli içki qəbul edib. Bu zaman zərərçəkmiş şəxs kafedə işləyən qadınlar barəsində xoşagəlməz ifadələr işlədib. Onların arasında mübahisə yaranıb. Nəticədə Qaçay qadının sinə nahiyəsindən qəsdən itələyib pilləkəndən yıxaraq onun sağlamlığına az ağır zərər vurub.\nMəhkəmə iclasında Qaçay Əsədov dindirilən zaman ona elan edilmiş ittiham üzrə özünü qismən təqsirli bilib. O, ifadəsində göstərib ki, Cəlilabad rayonu, zərərçəkmiş Xalidə Məmmədovanı əvvəllər kişi kimi tanıyıb. O, özünü Samir (şərti) kimi qələmə verib. Həmçinin zərərçəkmiş şəxs xarici görkəmcə də kişiyə oxşadığı üçün qadın olduğunu seçmək mümkün deyil. Xalidə Məmmədova isə ifadəsində deyib ki, həmin kafedə 2022-ci ilin oktyabr ayının əvvəllərindən işləyib, obyektin sahibinə onu işə götürmək üçün özünü kişi cinsinin nümayəndəsi kimi təqdim edib:\n“Xarici görkəmim də kişi cinsinin nümayəndəsinə bənzədiyinə görə inandırıcı olub. Kafenin işçiləri də məni kişi kimi tanıyırdılar”.\nBildirib ki, təqsirləndirilən şəxs ilə aralarında mübahisə düşüb, mübahisəyə səbəb onun kafenin işçiləri barədə dediyi sözlər olub. Qaçay Əsədov kafedə işləyən qızların tərəfini tutaraq onunla kobud danışması xoşuna gəlməyib. Bu səbəbdən aralarında sözlə mübahisə yaranıb. Xalidə Məmmədovanın sözlərinə görə, həmin vaxt Qaçay onun sinə nahiyəsindən itələyib. O da pilləkənlərdan yıxılıb, sağ ayaq nahiyəsindən xəsarət alıb.",
        "views": "1012",
        "date": "26.09.2023 16:22",
        "link": "https://musavat.com/news/kafenin-qadin-aspazini-doydu-ele-bilirdim-kisidir_1009038.html"
    },
    {
        "title": "İnanılmaz qətl: Şokolad oğurlayan qızını dəmirlə döydü, hamilə arvadını...",
        "category": "Kriminal",
        "content": "Abşeron rayonunda 1994-cü il təvəllüdlü Vüqar Nəmətov 28 yaşlı həyat yoldaşı Səidəni öldürüb, 8 yaşlı övladı Gülərə (adlar şərti verilib – red.) isə xəsarət yetirib.\nHadisə 21 oktyabr 2022-ci ildə Saray qəsəbəsində baş verib.\nHəmin gün saat 22 radələrində orta dərəcəli sərxoş vəziyyətdə olan Vüqar qızı Gülərin “Al market”dən 37 manat dəyərində müxtəlif şirniyyat məhsulları oğurladığı barədə məlumat alıb.\nO, qızını sorğu-sual edib, oğurluq xəbərinin doğru çıxmasına və arvadı Səidənin bundan xəbəri olmasına əsəbləşib. O, qızını cəzalandırmaq məqsədi ilə həyətdən dəmir boru parçasını götürüb, boru ilə, habelə əli ilə qızını vurub.\n25-26 həftəlik hamilə olan arvadı ona yaxınlaşıb, dəmir borunu itələyərək onun əlindən almaq istəyib. Bundan daha da əsəbləşən Vüqar arvadını öldürmək qərarına gəlib. Boru ilə həm arvadına, həm də qızına çoxsaylı zərbələr vurub. Səidə aldığı xəsarətlərdən hadisə yerindəcə ölüb. Azyaşlı isə ağır vəziyyətdə xəstəxanaya yerləşdirilib. Ona tibbi yardım göstərildiyi üçün həyatını xilas etmək mümkün olub.\n“Oğlumuzun olacağını bilirdik”\nİstintaq orqanı tərəfindən Vüqarın barəsində Cinayət Məcəlləsinin 120.2.3 (zərərçəkmiş şəxsin xidməti vəzifəsini və ya ictimai borcunu yerinə yetirməsi ilə əlaqədar onun özünü və ya yaxın qohumlarını öldürmə), 120.2.4 (xüsusi amansızlıqla və ya ümumi təhlükəli üsulla adam öldürmə), 120.2.8 (təqsirkar şəxs üçün aşkar surətdə hamilə vəziyyətində olan qadını öldürmə) və 128-ci (qəsdən sağlamlığa xəsarət yetirmə) maddələri ilə ittiham elan edilib.\nCinayət işi üzrə təqsirləndirilən şəxs qismində ifadə verən Vüqar ona elan olunmuş ittiham üzrə özünü təqsirli bilib. O bildirib ki, 2012-ci ildə Səidə ilə ailə həyatı qurub, aralarında rəsmi nikah 19 fevral 2015-ci ildə bağlanıb: “Bu nikahdan iki övladımız - 2015-ci ildə Gülər, 2016-cı ildə Anar dünyaya gəldi.\nMərhum arvadım Səidə hadisə vaxtı 6 aylıq hamilə idi. Hətta hadisədən əvvəl Abşeron rayon Mərkəzi Xəstəxanasında ginekoloqun müayinəsində olmuşdu və oğulumuzun olacağını bilirdik”.\n“Nisyə tort aldım”\nTəqsirləndirilən şəxs qeyd edib ki, şirkətdə fəhlə kimi işləyib, pul qazanıb, ailədaxili münasibətlərimiz normal olub: “Hadisədən əvvəl, saat 17 radələrində işdən evə gələn zaman oğlumun olacağı xəbəri münasibəti ilə evin yaxınlığında yerləşən “Hüseyn” marketə dəydim. Oradan nisyə tort, 3 ədəd şam və 5 ədəd dəmir bankada olan spirt tərkibli “Go” adlı enerji içkisini aldım. Evə gedən zaman yolda iki banka həmin içkidən qəbul etdim. Evə gəldikdən sonra tortun bir hissəsini ailə üzvlərim ilə yedik. Mən də qalan 3 banka həmin spirtli içkini içdim”.\n“Ata, bir də etməyəcəm”\nTəqsirləndirilən şəxsin sözlərinə görə, həmin gün saat 18 radələrində evlərinin yaxınlığında yerləşən “Al market”dən kassir işləyən bir qadın əməkdaş gəlib və ona qızı Gülərin hadisədən iki gün əvvəl mağazadan çörək alan zaman 37 manat miqdarında oğurluq etdiyini bildirib: “Qadın məni mağazaya apararaq kamera görüntülərini göstərdi. Qızımın mağazadan oğruluq etdiyinə əmin oldum. Çünki videogörüntüdən qızımı tanıdım.\nEvə qayıtdım və qızımdan olanları soruşdum. Gülər olanları etiraf etdi. Lakin hərəkətinin səbəbləri barədə bir söz demədi. Sadəcə qorxdu və “ata mən eləmişəm, ata qələt elədim, birdə etməyəcəm” dedi”.\n“Şokolad, qələm, dəftər, karandaş götürmüşəm”\nVüqarın ifadəsinə görə, bundan sonra pulu olmadığından borc istəmək üçün yaxınlıqda yaşayan xalası oğlu Nicatın evinə gedib: “Lakin Nicat pulunun olmadığını bildirdi. Bundan sonra “Al Market”ə getdim. Orda noyabrın 18-i maaş alacağımı, qızımın borcunu artıqlaması ilə qaytaracağımı dedim. Lakin onlar təklifimi qəbul etmədilər.\nBundan sonra yenidən evə getdim. Saat 22 radələri idi. Gülərdən 37 manatlıq nə götürdüyünü soruşdum. “Ata, “Ozmo” şokoladı, qələm, dəftər, karandaş götürmüşəm” dedi. Anasının bunlardan xəbəri olub-olmadığını soruşdum, \"hə\" cavabı aldım. Bərk əsəbiləşdim, Güləri şillə ilə vurdum. Oğlum da bunların şahidi oldu, qorxdu və qırağa çəkildi. Gülər də qorxdu, evin ikinci otağına, yəni yataq otağına qaçdı”.\n“Arvadım aramıza girdi”\nTəqsirləndirilən şəxs bildirib ki, Güləri daha da sərt cəzalandırmaq üçün evin koridoruna çıxıb və dəmir materialdan olan qaz borusunu götürüb: “Gülərin olduğu yataq otağına qaçdım. Boru ilə ayaqlarına və qollarına 3 dəfə güclü zərbə vuraraq ona xəsarət yetirdim. Gülər yerə yıxıldı, sonra ayağa qalxdı. Sol əlimlə sifətinə daha bir şillə vurdum.\nGülərin başı otaqda olan soyuducunun dəmir hissəsinə dəydi və başından qan açıldı. Bunu görən arvadım Səidə Gülərin döyməyimin qarşısını almaq üçün aramıza girdi. Məni Gülərdən uzaqlaşdırmaq məqsədi ilə itələdi, arxam üstə yerə yıxıldım.\nSəidə əlimdəki borunu alaraq kənara atdı. Səidə sonra da evdən həyətə çıxdı, su götürərək Gülərin yanına qayıtdı, onun üzünə su vurdu”.\n“Öldüyünü başa düşdüm”\nTəqsirləndirilən şəxsin sözlərinə görə, hadisə vaxtı anası və oğlu Anar da evdə olublar: “Anam mənə “eləmə, eləmə” deyərək qışqırdı, sonra da heç bir söz demədən evdən getdi. Mən isə əsəbiləşərək evin koridoruna çıxdım. Dəmir materialdan olan digər qaz borusunu götürdüm və arvadımın məni itələdiyinə görə ikinci uzun dəmir boru ilə onu döyməyə başladım.\nƏlimdə olan qaz borusu ilə 6 aylıq hamilə vəziyyətdə olan Səidənin əvvəlcə ayaqlarına, sonra isə boyun nahiyəsinə xəsarətlər yetirdim. Ümumilikdə altı zərbə vurdum. Oğlum Anar həm Gülərə, həm də Səidəyə xəsarət yetirdiyimin şahidi oldu.\nÖzümə gəldikdə Gülərin üz-başını yudum, uşaqlarla birlikdə televizora baxdıq. Səidə də digər otaqda oturdu. Birdən-birə Səidə məndən su istədi. Ona su verdim, içdi. Yenidən uşaqların yanına qayıtdım. Birdən Səidənin xırıltısını eşitdim, o, yerə yıxıldı.\nSəidəyə ilkin tibbi yardım göstərməyə çalışdım. Ona süni nəfəs verməyə başladım və üzünə su vurdum. Səidəyə süni nəfəs verməyimə baxmayaraq heç bir reaksiya vermədiyini gördüm. Onun öldüyünü başa düşdüm”.\n“Polis bölməsinə getdim”\nTəqsirləndirilən şəxs deyib ki, anasını çağırsa da, onun evdə olmadığını görüb: “Anamı evdən çıxmış və qapını çöldən bağlamışdı. Bir müddət sonra anam polis əməkdaşları ilə birlikdə evə gəldi. Polis əməkdaşları ilə birlikdə polis bölməsinə getdim. Bölməyə gedən zaman qızım Gülər, oğlum Anar və arvadım Səidənin meyiti evdə idi. Yəni Səidəyə kömək etmək üçün təcili tibbi yardım xidmətini çağırmamışdım”.\nTəqsirləndirilən şəxs ifadəsində qeyd etdiyi spirtli içkiləri içsə də, ona az təsir etdiyini, həm Güləri, həm də Səidəni dəmir boru ilə döyən zaman hər şeyi aydın dərk etdiyini, törətdiyi əməli idarə edə bildiyini, onları bilərəkdən döydüyünü və etdiyi əməldən peşman olduğunu bildirib. O bildirib ki, əvvəllər də belə hallar olub, o, arvadı Səidəyə və qızı Gülərə dəfələrlə əl qaldırıb.\nBu cinayət işinə Sumqayıt Ağır Cinayətlər Məhkəməsində baxılıb. Məhkəmənin hökmü ilə Vüqar 19 il müddətinə azadlıqdan məhrum edilib.\nOnun cəzasının ilk 3 il hissəsini həbsxanada, qalan hissəsini isə ciddi rejimli cəzaçəkmə müəssisəsində çəkməsi müəyyən edilib.\nHökmdən narazı qalan Vüqarın müdafiəçisi tərəfindən apellyasiya şikayəti verilib. Müdafiəçi Vüqarın barəsində olan cəzanın yüngülləşdirilməsini istəyib.\nŞikayət araşdırılması üçün Sumqayıt Apellyasiya Məhkəməsinə göndərilib. Şikayət hakim Rəşadət Ağayevin sədrliyi ilə araşdıılıb. Sonda şikayət təmin edilməyib./Teleqraf.com",
        "views": "685",
        "date": "26.09.2023 16:10",
        "link": "https://musavat.com/news/inanilmaz-qetl-sokolad-ogurlayan-qizini-demirle-doydu-hamile-arvadini_1009015.html"
    },
    {
        "title": "Erməni separatçıdan dünənki partlayışla bağlı ETİRAF",
        "category": "Qarabağ xəbərləri",
        "content": "“Qarabağda yanacaqdoldurma məntəqəsində baş verən dəhşətli partlayış cinayətkar səhlənkarlığın nəticəsidir”.\nMusavat.com erməni mediasına istinadən xəbər verir ki, bunu Qarabağdakı separatçıların “prezident müşaviri” David Babayan deyib.\nO, baş verən hadisədə diversiya ehtimalının sıfıra bərabər olduğunu bildirib.\nXatırladaq ki, sentyabrın 25-i axşam saatlarında Xankəndi yaxınlığındakı yanacaqdoldurma məntəqəsində benzin olan çənin partlaması nəticəsində müxtəlif dərəcəli yanıq xəsarətləri alan 290 nəfər xəstəxanalara çatdırılıb. Yerli qaynaqlardan gələn xəbərlərə görə, 13 cəsədin şəxsiyyəti hələlik müəyyən edilməyib. Xəstəxanalarda 7 xəstə ölüb. Çox sayda insan itkin düşüb.\nMusavat.com",
        "views": "2276",
        "date": "26.09.2023 16:05",
        "link": "https://musavat.com/news/ermeni-separatcidan-dunenki-partlayisla-bagli-etiraf_1009053.html"
    },
    {
        "title": "Ferhat Göçer Bakıda “Qarabağ Azərbaycandır” dedi",
        "category": "Şou-biznes",
        "content": "Türkiyəli sənətçi, mahnıları ilə qəlblərə yol tapan tapan Ferhat Göçer 22 sentyabrda Bakıda konsert proqramı ilə çıxış edib.\nAnadolu Events – in təşkilatşılığı, ilə baş tutan gecəyə Heydər Əliyev Sarayı ev sahibliyi edib.\n2 saat davam edən musiqili proqramda, o, bir-birindən çox sevilən mahnılarını ifa edərək sevənlərinə xoş anlar yaşadıb.\n“Yıllarım Gitdi”, “Kalb kalbe karşı”, “Ayrılsak ölürüz biz” və digər hitləri böyük alqışla qarşılanıb.\nÇıxışdan əvvəl jurnalistlərin suallarını cavablandıran ifaçı son zamanlarda Qarabağda baş verən hadisələrəndən təsirləndiyini bildirib və şəhid ailələrinə başsağlığı verib.\nTürkiyə və türk xalqı olaraq daim Azərbaycanın yanında olduğunu, qələbənin hər zaman Azərbaycana məxsusluğunu dilə gətirib.\nKonsert sırasında da yüksək hiss-həyəcanla Qarabağın hər bir qarışının Azərbaycanın əvəzolunmaz torpağı olmasını və heç bir qüvvənin onu ala bilməyəcəyini vurğulayan Göçer “Qarabağ Azərbaycandır, Can Qarabağ” deyərək ifasına davam edib.",
        "views": "373",
        "date": "26.09.2023 16:02",
        "link": "https://musavat.com/news/ferhat-gocer-bakida-qarabag-azerbaycandir-dedi_1009055.html"
    },
    {
        "title": "Azərbaycan polisindən erməni uşaqlara JEST - VİDEO",
        "category": "Qarabağ xəbərləri",
        "content": "Azərbaycan polisi növbəti dəfə humanist addımı ilə diqqət çəkib.\nMusavat.com xəbər verir ki, bu barədə teleqram kanalları məlumat yayıb.\nBelə ki, Azərbaycan polisi erməni uşaqlara şirniyyat paylayıb.\nHəmin görüntüləri təqdim edirik:\n ",
        "views": "1893",
        "date": "26.09.2023 16:00",
        "link": "https://musavat.com/news/azerbaycan-polisinden-ermeni-usaqlara-jest-video_1009054.html"
    },
    {
        "title": "Melkonyanın heykəli söküldü, Xocalı azad edildi - Professor Qabil Hüseynli ilə CANLI",
        "category": "Son xəbər",
        "content": "Azərbaycanın Xocavənd şəhərində terrorçu Monte Melkonyanın heykəli sökülüb. Bununla bağlı görüntülər sosial şəbəkələrdə yayılıb. Türkiyə lideri Ərdoğan isə deyib ki, Azərbaycan məsələni özü həll etdi: “İndi Xocalıda kim var? Xocalının əsl sahibləri... Bütün şəhidlərə Allahdan rəhmət diləyirik. Azərbaycan Ordusu Xocalıya xaos, qan və ölüm deyil, sülh və əmin-amanlıq gətirmək üçün girdi. İllər əvvəl erməni quldur dəstələri kimi ora girməmişdi. İnsanları qırmağa getmirdi.\nO, haqq etdiyi sülh və əmin-amanlığı təmin etmək üçün Xocalıya daxil oldu. Arxasında qələbələrin müjdəsi ilə öz torpağına girdi. İndi Azərbaycanın suverenliyi altında həm Xocalı, həm də Qarabağ üçün daimi sülh və əmin-amanlıq zamanıdır. Ermənistanın vəzifəsi bu sülhü bərqərar etmək və qorumaq üçün sülhün tərəfində olmaqdır”, - o deyib.\nKreml ABŞ-ın Qarabağla bağlı müşahidə missiyası yaratmaq fikrində hələlik heç bir konkretlik görmür. Kremlin mətbuat katibi Dmitri Peskov bildirib. \"Qarabağda beynəlxalq missiya yalnız Bakının razılığı ilə mümkündür.\nBiz burada konkretlik görmürük, istənilən missiya yalnız Azərbaycan tərəfinin razılığı ilə mövcud ola bilər. Biz İrəvan və Bakı, eləcə də Qarabağın etnik erməniləri ilə əlaqələrimizi davam etdirəcəyik”, - Rusiya Prezidentinin mətbuat katibi Dmitri Peskov bildirib.\nOnun sözlərinə görə, ABŞ-ın “şifahi müdaxilələri” ilə müqayisədə Rusiya Federasiyası faktiki olaraq Qarabağ nizamlanması prosesində iştirak edir. Peskov ABŞ-ın Ermənistana energetika sahəsində əməkdaşlıq təklifini şərh edərək, Rusiya Federasiyasının enerji sektorunda bu ölkəyə yardımını və resursların güzəştli tədarükünü xatırladıb.\nKremlin sözçüsü Rusiya Daxili işlər naziri Vladimir Kolokoltsevin İrəvana səfərinin əvvəlcədən planlaşdırıldığını da söyləyib. Bildirib ki, Kolokoltsev və Ermənistan Baş naziri Nikol Paşinyanın cari məsələlərin müzakirəsi tamamilə normaldır.\nTVMusavat-ın bu gün saat 16:00-da canlı yayımlanan “Həftə içi” verilişində aparıcı Emil Salamoğlu professor Qabil Hüseynli ilə söhbətləşir. Müzakirəyə tamaşaçılar da qoşula bilər.\n\nFacebook səhifəsinin ünvanı:\nhttps://www.facebook.com/tvmusavat\nYoutube səhifəsinin ünvanı:\nhttps://www.youtube.com/user/TVmusavat\n ",
        "views": "1331",
        "date": "26.09.2023 16:00",
        "link": "https://musavat.com/news/melkonyanin-heykeli-sokuldu-xocali-azad-edildi-professor-qabil-huseynli-ile-canli_1009051.html"
    },
    {
        "title": "Ərdoğandan Zəngəzur açıqlaması:Tehrandan müsbət mesajlar var",
        "category": "Region",
        "content": "Quru və dəmir yolları ilə Naxçıvan, eləcə də Azərbaycanın digər bölgələri arasında birbaşa əlaqə qurmağımız münasibətlərimizi daha da gücləndirəcək.\nBu barədə Türkiyə Prezidenti Rəcəb Tayyib Ərdoğan Naxçıvandan qayıdarkən jurnalistlərə müsahibəsində bildirib.\n“Bu güclü əlaqə sayəsində bir çox məsələdə qət etdiyimiz məsafəni bir qədər də artıracağıq. Bu səbəblə bir an öncə bu koridorun (Zəngəzur dəhlizinin) açılması üçün əlimizdən gələn səyləri göstərəcəyik. Türkiyə və Azərbaycan üçün çox önəmli olan bu koridorun reallaşması stratejidir və mütləq tamamlanmalıdır. Bu koridor açıldığında Bakıdan yola çıxan avtomobil, yaxud da qatar birbaşa Qarsa gələ biləcək. Türkiyə-Azərbaycan qardaşlığı daha çox güclənəcək. İrandan da bu məsələ ilə bağlı müsbət siqnalların gəlməsi sevindiricidir”, - Ərdoğan qeyd edib.//APA",
        "views": "4491",
        "date": "26.09.2023 16:00",
        "link": "https://musavat.com/news/erdogandan-zengezur-aciqlamasitehrandan-musbet-mesajlar-var_1009029.html"
    },
    {
        "title": "Erməni deputat: “Paşinyan yeni müharibənin anonsunu verib”",
        "category": "Region",
        "content": "“Baş nazir Nikol Paşinyan bəyanatları ilə yeni müharibə və itkilərin anonsunu verib”.\nMusavat.com erməni mediasına istinadən xəbər verir ki, bu sözlər Ermənistan parlamentində “Hayastan” müxalifət fraksiyasının üzvü Anna Qriqoryan tərəfindən səslənib.\n“Müstəqillik əldə etdikdən 32 il sonra Ermənistan Respublikasının varlığını, onun dövlətçiliyini şübhə altına alan biri peyda olub. Həmin şəxs Nikol Paşinyandır. İndiyə qədər heç kimin ağlına dövlətçiliyi və müstəqilliyi şübhə altına alan suallar gəlməyib. Yalnız onun hakimiyyəti dövründə bu sual yarandı. Əvvəllər biz Ermənistanın inkişafını necə təmin etməyi, ölkə daxilində mövcud olan problemləri müzakirə edirdik. Bunların içində korrupsiya, yoxsulluq, Qarabağ ermənilərinin öz müqəddəratını təyinetmə hüququ kimi məsələlər olub. İndi bütün bu məsələlər gündəmdən çıxarılıb, yalnız bir məqsəd qalıb – “heç olmasa əlimizdə olanı qorumaq””, - deyə Qriqoryan “Qırmızı xətt” verilişində bildirib.\nMusavat.com",
        "views": "9634",
        "date": "26.09.2023 15:58",
        "link": "https://musavat.com/news/ermeni-deputat-pasinyan-yeni-muharibenin-anonsunu-verib_1009050.html"
    },
    {
        "title": "Söyüdlü olayı ilə bağlı MÜHÜM İCLAS",
        "category": "Ölkə",
        "content": "Sentyabrın 26-da Azərbaycan Respublikasının Baş naziri Əli Əsədovun yanında Gədəbəy rayonunun Söyüdlü kəndində vəziyyətin araşdırılması üçün Nazirlər Kabinetinin 2023-cü il 21 iyun tarixli Sərəncamı ilə yaradılmış Komissiyanın növbəti iclası keçirilib.\nMusavat.com xəbər verir ki, iclasda Gədəbəy rayonunun Söyüdlü kəndində fəaliyyət göstərən “Azərbaycan Beynəlxalq Mədən Şirkəti”nin (AIMC) mədən ərazisində ekoloji monitorinqin keçirilməsi, sağlamlıq, ətraf mühit və əməyin mühafizəsi üzrə qiymətləndirilmənin aparılması məqsədilə dəvət olunmuş dağ-mədən sektorunda beynəlxalq təcrübəyə malik Böyük Britaniyanın “Micon” International Co Limited Şirkətinin keçirdiyi monitorinqlərin nəticələrinə dair hesabat və tövsiyələr müzakirə olunub.\nƏ.Əsədov Azərbaycan Respublikasının Prezidenti İlham Əliyevin 2023-cü ilin altı ayının sosial-iqtisadi yekunlarına həsr olunmuş müşavirədə iyunun 20-də Gədəbəy rayonunun Söyüdlü kəndində yaranmış xoşagəlməz hadisə ilə əlaqədar beynəlxalq şirkət tərəfindən ərazidə monitorinqlərin aparılması, ətraf mühit, təhlükəsizlik və sağlamlıq məsələlərinin qiymətləndirilməsinə dair müvafiq tapşırıq verdiyini bildirib.\nKomissiyanın sədri, ekologiya və təbii sərvətlər naziri Muxtar Babayev Söyüdlü kəndində tullantıxana sahəsində və ətraf ərazilərdə son iki ay ərzində aparılmış monitorinqlərin nəticələri və bu müddət ərzində görülmüş işlər barədə hesabat verib.\nQeyd edilib ki, əhalini narahat edən məsələlərin həlli istiqamətində verilən tapşırığın təxirəsalınmadan icrası ilə əlaqədar “Micon” International Co Limited Şirkəti Azərbaycana dəvət olunmuş və 2023-cü il 25 iyul-01 avqust tarixlərində beynəlxalq şirkətin ekspertləri tərəfindən Gədəbəy mədən sahəsi və ətraf ərazilərdən - Gədəbəy şəhəri, Söyüdlü, Yenikənd, Arıxdam kəndləri və Qumlu yaşayış massivində müstəqil monitorinqlər keçirilmiş, həmçinin Gədəbəy və Mis çaylarından su, torpaq nümunələri götürülmüş, atmosfer havasında zərərli qazların, eləcə də toz hissəciklərinin konsentrasiyası, radiasiya fonu və səs-küyün səviyyəsi ölçülmüşdür.\nBelə ki, Gədəbəy sahəsində 20 nöqtədə yeraltı, 18 nöqtədə yerüstü su nümunələri götürülmüş, su keyfiyyəti üzrə monitorinq məlumatları 35 parametr üzrə (suda sianidin miqdarı, ümumi, sərbəst və zəif turşulu mühitdə dissosiasiya olunan miqdarları) təhlil edilmişdir.\nGədəbəy mədən sahəsindən və ətraf ərazilərdən, o cümlədən tullantı anbarı və boru kəməri dəhlizi ətrafındakı sahələrdən və ətraf yaşayış məntəqələrindən ümumilikdə, 29 nöqtədən torpaq nümunələri götürülərək 17 parametr üzrə (pH göstəricisi, sulfatlar, kalsium, maqnezium, ümumi sianid, radiasiya və s.) təhlillər həyata keçirilmişdir.\nGədəbəy mədən sahəsi və ətraf yaşayış məntəqələri daxil olmaqla, 8 nöqtədə portativ qaz, toz, səs-küy, vibrasiya və radioaktivliyi ölçən analizatorlar vasitəsilə havanın keyfiyyətinin monitorinqi üzrə ümumilikdə, 32 ölçmə işi yerinə yetirilmişdir.\n“Micon” International Co Limited Şirkəti tərəfindən hazırlanan hesabatda “Azərbaycan Beynəlxalq Mədən Şirkəti”nin sağlamlıq, ətraf mühit, əməyin mühafizəsi və yerli icmalarla əlaqələrin idarə edilməsi məsələlərində fəaliyyətinin çatışmayan tərəflərinin qiymətləndirildiyi diqqətə çatdırılıb.\nBildirilib ki, nümunələrin təhlillərinə əsasən, su obyektlərində bir sıra göstəricilərin normadan artıq olduğu aşkarlanmış, lakin bunun ətraf mühit və insan sağlamlığı üçün təhlükə mənbəyi olmaması müəyyənləşdirilmişdir.\nİstehsal və yaşayış sahələrində yeraltı suların monitorinqi zamanı zavod ərazisindəki üç müşahidə quyusunun suyunda kiçik miqdarlarda sianidin olduğu qeydə alınmışdır. Qeyd olunan göstəricilər yol verilə bilən qatılıq həddindən dəfələrlə aşağı olsa da, bu fakt ətraf mühitə potensial risk kimi nəzərə alına bilər.\nVurğulanıb ki, eyni zamanda istehsal sahəsi və ətraf ərazilərdən götürülmüş torpaq nümunələrində bir sıra göstəricilərin miqdarı yol verilə bilən qatılıq həddindən çox olmuşdur. “Micon” şirkəti bunu regionun filizləşmə xüsusiyyətləri və tarixi mədənçiliyin mövcudluğu ilə izah etmişdir.\nMüəssisənin 2016-cı ildə hazırlanmış sianidin idarəedilməsi planı mövcuddur, lakin planın yenilənməsi tövsiyə edilir.\nBildirilib ki, əsas emal müəssisələrində qurğu və avadanlıqların köhnə olduğundan, mədən sahəsinin beynəlxalq standartlara uyğunlaşdırılması üçün istismar, ekoloji, sosial və təhlükəsizlik istiqamətlərində investisiya yatırımı tələb olunur.\nEyni zamanda, ərazidə monitorinqlərin aparıldığı, qeydə alınan risklərin araşdırıldığı və əhalini narahat edən məsələlərlə bağlı təxirəsalınmaz tədbirlərin görülməsi istiqamətində “Azərbaycan Beynəlxalq Mədən Şirkəti” qarşısında insan sağlamlığına, texnogen təhlükəsizliyə, istehsalatın modernləşdirilməsinə aid bir sıra tələblərin qoyulduğu və tövsiyələrin verildiyi qeyd olunub.\n“Azərbaycan Beynəlxalq Mədən Şirkəti” ərazidə monitorinq keçirən “Micon” International Co Limited Şirkətinin təhlil və tövsiyə xarakterli hesabatı ilə tanış olub və hesabatda göstərilənlərlə razılaşaraq qeyd olunan tövsiyə və tapşırıqların icrası ilə bağlı müvafiq icra qrafiklərinin qısa müddət ərzində hazırlanmasını və təqdim olunmasını öz üzərinə götürüb.\nBaş nazir Əli Əsədov yaxın günlərdə Komissiya tərəfindən Gədəbəy şəhəri, Söyüdlü, Yenikənd, Arıxdam kəndləri və Qumlu yaşayış massivinin sakinləri, qeyri-hökumət təşkilatları və media nümayəndələrinin iştirakı ilə görüşün keçirilməsi və əhalini narahat edən məsələlərin həlli, eyni zamanda görüləcək işlərlə bağlı tapşırıqlar verib.\nMüvafiq tövsiyə və tapşırıqlara uyğun olaraq “Azərbaycan Beynəlxalq Mədən Şirkəti” tərəfindən yenidənqurma, modernləşdirilmə ilə bağlı icra qrafiki hazırlanaraq təqdim olunduqdan və aidiyyəti dövlət qurumları ilə razılaşdırıldıqdan sonra zavodun fəaliyyətinin mərhələli şəkildə bərpa olunması təmin edilə bilər.",
        "views": "849",
        "date": "26.09.2023 15:48",
        "link": "https://musavat.com/news/soyudlu-olayi-ile-bagli-muhum-iclas_1009049.html"
    },
    {
        "title": "“Paşinyan Ermənistanı hərraca çıxarıb, “alıcılar” bunlardır” - SENSASİYA",
        "category": "Son xəbər",
        "content": "“Paşinyan təkcə “Artsaxı” (ermənilərin Qarabağdakı separatçı rejimə qoyduqları uydurma ad - red.) deyil, Ermənistanın özünü də geosiyasi hərraca çıxardı. Üstəlik, “Alıcılar” da mövcuddur – Türkiyə və Azərbaycanın təmsil etdiyi Qərb”.\nMusavat.com erməni mediasına istinadən xəbər verir ki, bu barədə yerli politoloq Beniamin Matevosyan öz teleqram kanalında yazıb.\n“Bu 3 aktoru Ermənistanda və bütövlükdə regionda Rusiya amilini ləğv etmək istəyi birləşdirir. Türkiyə və Azərbaycandan fərqli olaraq Qərbin Ermənistana qarşı heç bir şeyi yoxdur, ancaq Rusiya və İrana qarşı mübarizə adı altında Türkiyə-Azərbaycan ittifaqına göz yumur. Bütün bunlarda Nikol Paşinyanın şəxsi marağı var. Ermənistanı geosiyasi hərraca çıxarmaq müqabilində Paşinyan yerli “Svetlana Tixanovskaya” olmaq istəyir”, - deyə Matevosyan qeyd edib.\nMusavat.com",
        "views": "1639",
        "date": "26.09.2023 15:47",
        "link": "https://musavat.com/news/pasinyan-ermenistani-herraca-cixarib-alicilar-bunlardir-sensasiya_1009045.html"
    },
    {
        "title": "\"Qənirə xanım güldü, \"Allah nə yazıbsa, o olacaq\" dedi...\"",
        "category": "Gündəm",
        "content": "“10 il bundan öncə “Ağla mənim üçün, bu şəhər və sən” layihəsini Qənirə xanımın arzusu ilə hazırlayanda ona \"niyə belə yazırsan, niyə \"əlvida\" deyirsən, bacım\" söylədim. Axı düşər-düşməzi olar… Bəzən dinlədiyimiz, ifa etdiyimiz nəğmələr həyatımızı da özünə bənzədir sanki… \"Yazma belə\" dedim ona. Güldü “ay bacı, Allah nə yazıbsa, o da olacaq” dedi...”\nMusavat.com xəbər verir ki, bu sözləri əməkdar artist Aybəniz Haşımova hazırda koma vəziyyətində olan millət vəkili, Milli Məclisin Mədəniyyət komitəsinin sədri Qənirə Paşayeva ilə bağlı paylaşımında qeyd edib.\n“İndi biz də Allaha dua edirik. Nə olar, sənə rəhm eləsin, səni Tehran anaya bağışlasın. Vaxtından öncə söylədiyin bu əlvida yalan olsun. Qayıt, yerinə qoy bütün yarım qalanları… Qayıt, gözləri yol çəkən ananın gözlərini yoldan yığ. Qayıt, çarəsiz, boynubükük qoyduğun bacını, qardaşını dərddən qurtar. Qayıt, sənin üçün ağlar qalan evinə-eşiyinə dön. Sənin üçün körpətək ağlayan dostlarına qayıt” – deyə, əməkdar artist qeyd edib.\nMusavat.com ",
        "views": "1588",
        "date": "26.09.2023 15:45",
        "link": "https://musavat.com/news/qenire-xanim-guldu-allah-ne-yazibsa-o-olacaq-dedi_1009030.html"
    },
    {
        "title": "İmran Xan dövlət sirlərini açıqlamaq ittihamı ilə HƏBSDƏ QALDI",
        "category": "Dünya",
        "content": "Pakistanın Xüsusi Məhkəməsi dövlət sirrini yaymaqda təqsirləndirilən şəxslərin - müxalifət partiyası “Təhrik-i İnsaf”ın (“Ədalət Uğrunda Hərəkat”) lideri, keçmiş hökumət başçısı İmran Xanın və partiyanın sədr müavini, keçmiş xarici işlər naziri Şah Mehmud Qureşin həbs müddətlərini oktyabrın 10-dək uzadıb.\nMəlumata görə, təhlükəsizlik məqsədilə məhkəmə iclasları paytaxtın “Attok” həbsxanasında keçirilir. Orada İmran Xan da dələduzluğa görə 3 illik cəza çəkməlidir, lakin məhkəmə əvvəllər hökmün icrasını dayandırıb, ona görə də keçmiş baş nazir yalnız dövlət sirrini açıqlamaq ittihamı ilə həbsdə qalır.\nFederal Təhqiqat Agentliyi iddia edib ki, Xan və Qureşi Xarici İşlər Nazirliyinin diplomatik kodundan siyasi məqsədlər üçün istifadə ediblər və məxfi sənədin məzmununu milli təhlükəsizlik maraqları hesabına şəxsi mənfəət üçün icazəsiz şəxslərə açıqlayıblar.\nQeyd edək ki, təhqiqat 2022-ci il martın 27-də Xanın Pakistanın Vaşinqtondakı səfirindən şifrli teleqram aldığını açıq elan etdikdən sonra başlayıb.//Oxu.az",
        "views": "330",
        "date": "26.09.2023 15:34",
        "link": "https://musavat.com/news/imran-xan-dovlet-sirlerini-aciqlamaq-ittihami-ile-hebsde-qaldi_1009019.html"
    },
    {
        "title": "İsrail Ukrayna ilə bağlı elə bir ADDIM atdı ki...",
        "category": "Dünya",
        "content": "İsrail Kiyevə nüvə təhlükəsizliyi ilə bağlı avadanlıqlar verib.\nMusavat.com xəbər verir ki, bu barədə İsrailin Atom Enerjisi Komissiyasının rəhbəri Moşe Edri AEBA Baş Konfransının 67-ci sessiyasında çıxışı zamanı bildirib.\nO, çıxışında ölkəsinin AEBA-nın məqsəd və vəzifələrini tam dəstəklədiyini, agentliklə fəal əməkdaşlıq etdiyini vurğulayıb.\nİsrail rəsmisi həmçinin Ukraynadakı hadisələr fonunda nüvə təhlükəsizliyi məsələləri ilə bağlı qlobal səviyyədə geniş müzakirələrin aparılmasının tərəfdarı olduğunu bildirib.\n\"Ukraynadakı müharibə nüvə təhlükəsizliyi ilə bağlı qlobal müzakirələrə əvvəlkindən daha çox ehtiyac olduğunu göstərir. Bildiyimiz kimi, nüvə təhlükəsizliyi ilə bağlı risklərin sərhədləri yoxdur\", - Edri deyib.\nMusavat.com",
        "views": "4290",
        "date": "26.09.2023 15:31",
        "link": "https://musavat.com/news/israil-ukrayna-ile-bagli-ele-bir-addim-atdi-ki_1009046.html"
    },
    {
        "title": "Bu məhsullar kəskin bahalaşdı - 5 manata satılır",
        "category": "Ölkə",
        "content": "Azərbaycanda kənd təsərrüfatı məhsullarında ciddi bahalaşma qeydə alınıb.\nQaynarinfo-nun məlumatına görə, ən ciddi artım pomidorun qiymətində müşahidə edilir.\nBazarda 1 kiloqram pomidorun qiyməti alıcılara 4,5-5 manata təklif edilir. Bu ötən həftə ilə müqayisədə 100 faiz qiymət artımı deməkdir.\nQiymət artımı digər meyvə və tərəvəz məhsullarında da müşahidə edilir.\nÜzümün qiyməti 1.5 qəpikdən 3 manata, alma, armud, heyva, narın qiyməti 2 manatdan yüksəkdir.",
        "views": "1792",
        "date": "26.09.2023 15:28",
        "link": "https://musavat.com/news/bu-mehsullar-keskin-bahalasdi-5-manata-satilir_1009043.html"
    },
    {
        "title": "Əxlaqsızlıq yuvası işlədən ata və oğulları tutuldu",
        "category": "Kriminal",
        "content": "Krasnoyarskda ata iki oğlu ilə birgə əxlaqsızlıq yuvası işlədib.\nKişi oğlanları ilə birlikdə əxlaqsızlıq yuvası işlədərək qızları fahişəliyə cəlb edib.\nPolisə daxil olan məlumata görə, Krasnoyarskın Sovetski rayonundakı masaj salonunda işçilər intim xidmət göstəriblər. Təhlükəsizlik qüvvələri hadisə yerinə gedib və orada işləyən qızların həqiqətən də pul müqabilində cinsi xidmət göstərdiklərini müəyyən ediblər. Yoxlama zamanı salonda 26 yaşlı iki seks işçisi və bir inzibatçı aşkar edilib.\nMəlum olub ki, əxlaqsızlıq yuvasını 27 və 21 yaşlı oğulları ilə birlikdə 58 yaşlı şəhər sakini açıb. Əməliyyat zamanı hər üçü saxlanılıb. Məlum olub ki, onlar masajçıların işə qəbulu ilə bağlı internetdə elanlar yerləşdiriblər. Ata və oğlanlarına qarşı cinayət işi başlanıb./Gundem.az",
        "views": "1906",
        "date": "26.09.2023 15:23",
        "link": "https://musavat.com/news/exlaqsizliq-yuvasi-isleden-ata-ve-ogullari-tutuldu_1009017.html"
    },
    {
        "title": "Xankəndidə yaşayan Zoya Baraghamian: \"Ən böyük arzum Bakını görməkdir”",
        "category": "Region",
        "content": "Xankəndidə yaşayan Zoya Baraghamian Azərbaycan vətəndaşlığı almaq üçün müraciət edəcək.\nMusavat.com xəbər verir ki, bu barədə teleqramda məlumat paylaşılıb.\nO, İrəvana getmək istəmədiyini qeyd edib:\n\"İrəvana getmək istəmirəm. Azərbaycanlılarla Xankəndidə yaşamaq istəyirəm və  ən böyük arzum Bakını görməkdir”\nMusavat.com",
        "views": "12845",
        "date": "26.09.2023 15:20",
        "link": "https://musavat.com/news/xankendide-yasayan-zoya-baraghamian-en-boyuk-arzum-bakini-gormekdir_1009020.html"
    },
    {
        "title": "Erməni sakin: \"Azərbaycanlılarla çox yaxşı münasibətlərim olub, Bakıdakı dostlarımla...\" - VİDEO",
        "category": "Qarabağ xəbərləri",
        "content": "\"Hesab edirəm ki, iki xalqın düşmən olmasına səbəb Mixail Qorbaçov oldu\".\nMusavat.com \"Report\"a istinadən xəbər verir ki, bunu Qarabağın erməniəsilli sakini Slava Usebyan deyib.\nOnun sözlərinə görə, azərbaycanlılarla həmişə münasibətləri yaxşı olub, duz-çörək kəsib:\n\"Mən Xankəndidə, eyni zamanda Bakıda da yaşamışam. Orta məktəbi də elə paytaxtınız Bakıda bitirmişəm. Bakıda “Montin” qəsəbəsində qalırdım. Azərbaycanlılarla duz-çörək kəsmişəm, çox yaxşı insani münasibətlərimiz olub. Allah etsin, yenidən mehribançılıq olsun. İki evimi, eşiyimi qoyub çıxdım Xankəndidən. Yanğından mühafizə idarəsində rəis müavini vəzifəsində çalışmışam. Bakıdakı dostlarımla olan şəkillərimi hər zaman saxlayırdım. Erməni tərəfi düşünür ki, məni burada saxlayıblar. Amma çox rahat şəkildə heç bir təzyiq olunmadan keçid edirəm\".\n ",
        "views": "1343",
        "date": "26.09.2023 15:11",
        "link": "https://musavat.com/news/ermeni-sakin-azerbaycanlilarla-cox-yaxsi-munasibetlerim-olub-bakidaki-dostlarimla-video_1009033.html"
    },
    {
        "title": "Xocalıda tərk edilmiş dayaq məntəqəsinin GÖRÜNTÜLƏRİ - VİDEO",
        "category": "Qarabağ xəbərləri",
        "content": "Azərbaycan Müdafiə Nazirliyi Xocalı rayonu ərazisində tərk edilmiş dayaq məntəqəsinin görüntülərini yayıb.\nMusavat.com görüntüləri təqdim edir:",
        "views": "1279",
        "date": "26.09.2023 15:08",
        "link": "https://musavat.com/news/xocalida-terk-edilmis-dayaq-menteqesinin-goruntuleri-video_1009039.html"
    },
    {
        "title": "Ermənilərin Amerika “sərgüzəşt”ləri – terrorçular 2 ilə 200 milyon dolları bu yolla “qazanıblar”",
        "category": "Yaxın tarix",
        "content": "Erməni terror təşkilatlarının fəaliyyət coğrafiyası o qədər genişdir ki, hətta onlar okeanın o tayında, Amerika Birləşmiş Ştatlarında da “ad” çıxarıblar. Bu cinayətkar dəstələrdən biri də Kaliforniya ştatında “Erməni gücü” adı altında fəaliyyət göstərir.\n“Erməni gücü” kriminal qruplaşması 1980-ci ildən fəaliyyət göstərməyə başlayıb. Əsas üzvləri Ermənistan, Livan, İran və keçmiş SSRİ-nin şəhərlərindən olan ermənilərdir. İlk vaxtlar kiçik bir cinayətkar qrup kimi formalaşan dəstə sonralar böyük kriminal qruplaşmaya çevrilib.\n“Erməni gücü”nün əsas fəaliyyət istiqaməti narkotik vasitələrin dövriyyəyə buraxılmasından, sifarişli və qarət məqsədilə qətl törətməkdən, zorlamadan, insan alverindən, adam oğurluğundan, hədə-qorxu yolu ilə soyğunçuluqdan, qeyri-qanuni qumar oyunlarından, reketlikdən ibarətdir. Bunlarla yanaşı, qruplaşmanın üzvləri böyük pulların əldə olunması üçün digər cinayətlərdə də yüksək “peşəkarlıq” göstərirlər.\nŞəxsi məlumatların oğurlanması ilə bank hesablarından külli miqdarda pulların çıxarılması, çirkli pulların yuyulması, saxta sənədlərlə yerli sakinlərin sosial yardımlarının mənimsənilməsi, sığorta maxinasiyaları və digər dələduzluq yolu ilə mənimsəmə əməlləri də “Erməni gücü”nün fəaliyyət dairəsinə daxildir.\n“Erməni gücü”nə güc verən amillərdən biri də bu kriminal dəstənin dünyanın ayrı-ayrı ölkələrində fəaliyyət göstərən kriminal qruplaşmaları ilə tərəfdaşlığıdır. Zəncirvari əməliyyatlarda qarşılıqlı “işbirliyi” planlaşdıraraq onlar cinayətlərin əhatə dairəsini daha da genişləndirirlər.\nAmerika polisi və ABŞ Federal Təhlükəsizlik Bürosu uzun illərdir ki, “Erməni gücü” qruplaşması ilə mübarizə aparır. Təkcə 2011-ci ildə ABŞ-ın müvafiq qurumları dəstənin 94 nəfəri haqqında cinayət işi qaldırıb. Digər keçirilən bir əməliyyat zamanı daha 74 erməni cani məhkəmənin hökmü ilə dəmir barmaqlıqlar arasına göndərilib.\n2014-cü ildə dəstənin fəal üzvlərindən biri olan Andranik Aloyan 75-dən artıq bank müştərisinin fərdi və maliyyə hesablarını əldə edərək pullarını mənimsəməkdə ittiham olunaraq həbs edilib. Mənimsənilən pulların ümumi məbləği 25 milyon dollara yaxın olub.\nKriminal qrupun digər fəallarından biri Yerkanyanın cinayət əməllərinə isə Los-Anceles məhkəməsi cəza tətbiq etməkdə çətinlik çəkib. Ayrı-ayrı cinayət epizodlarına görə, Yerkanyanın cəza müddəti 100 ilə bərabər olub. Məhkəmə bu erməni canini 8 il azadlıqdan məhrumetmə cəzasına məhkum edib.\nMaraqlı faktlardan biri ABŞ Federal Təhlükəsizlik Bürosunun apardığı istintaq zamanı ortaya çıxan rəqəmlərdir. Belə ki, “Erməni gücü” kriminal qruplaşmasının üzvləri iki il ərzində təkcə bank dələduzluğu ilə Amerika vətəndaşlarına ümumilikdə 200 milyon dollardan artıq ziyan vurub. Bəli, bu məbləğ yalnız bank dələduzluğundan əldə olunub.\n“Erməni gücü”nü zənginləşdirən sahələrdən biri də insan alveri və qeyri-qanuni fahişəxanaların saxlanılmasıdır. Bu sahədə ad çıxaran ermənilər saysız-hesabsız qadınları müxtəlif yollarla aldadaraq cinsi istismara məruz qoyurlar və bu yolla kifayət qədər böyük məbləğlər qazanırlar.\nSözsüz ki, “Erməni gücü” dəstəsinin kriminal yollarında problemləri də az olmayıb. Xüsusilə Latın Amerikasındakı kriminal dəstələrlə yaranan münaqişələr ermənilərə baha başa gəlib. 2000-ci ildə “Erməni gücü”nün əsas yaradıcılarından biri Armen Petrosyan Latın Amerikasının kriminal mafiyası tərəfindən güllələnib. Özlərinə güvənən ermənilər Amerikada bu cür qisaslarla tez-tez üzləşiblər.\nFəaliyyət göstərdiyi illər ərzində dəstənin daxilində də konfliktlər yaşanıb. İş və pul bölgüsü zamanı yaranan mübahisələr dəstədaxili qruplaşmalara səbəb olub ki, bu da növbəti cinayətlərin törənməsinə zəmin yaradıb.\nHəbslər, qətllər, digər ciddi problemlər “Erməni gücü” kriminal qruplaşmasının sıralarını heç də seyrəltməyib. Terrora, cinayətə meylli olan erməni gənclər cinayətkar dəstənin sırasına daxil olaraq “Erməni gücü”nün “vakansiyalarını” doldurmağa davam etməkdədirlər.\nDaha maraqlı faktlardan biri isə “Erməni gücü”nün rəhbərləri ilə Ermənistanın sabiq prezidentləri Robert Köçəryan və Serj Sərkisyanla yaxın dost münasibətlərində olmalarıdır. Sabiqlər həm hakimiyyətdə olanda, həm də indi Amerikaya səfər edəndə bu cinayətkarlarla görüşlərini heç də gizli saxlamırlar. Bu faktın özü də bir daha sübut edir ki, Ermənistan terrora dəstək verməyə meyllidir və bir çox hallarda terror aktların keçirilməsində iştirakçı tərəfdir.\nSözsüz ki, dünya zaman-zaman erməni terroruna son qoyacaq. Artıq erməni terroru zəncirinin bir bəndi Azərbaycan tərəfindən məhv edilib və bu cür tədbirlər davamlı olacaq.\nİlham Cəmiloğlu, Musavat.com",
        "views": "1913",
        "date": "26.09.2023 15:08",
        "link": "https://musavat.com/news/ermenilerin-amerika-serguzest-leri-terrorcular-2-ile-200-milyon-dollari-bu-yolla-qazaniblar_1009021.html"
    },
    {
        "title": "Kremldən TƏCİLİ AÇIQLAMA - Yalnız Azərbaycanın razılığı ilə ola bilər",
        "category": "Region",
        "content": "\"Rusiya Ermənistan və Azərbaycanla əlaqələri davam etdirir\".\nMusavat.com xəbər verir ki, bunu Rusiya Prezidentinin mətbuat katibi Dmitri Peskov deyib.\nKreml nümayəndəsinin sözlərinə görə, istənilən missiya yalnız Azərbaycanın razılığı ilə mövcud ola bilər:\n\"Xeyr, biz hələ burada heç bir konkretlik görmürük. İstənilən missiya yalnız Azərbaycan tərəfinin razılığı ilə mövcud ola bilər. Biz öz növbəmizdə həm İrəvan, həm Bakı, həm də Qarabağın erməni sakinləri ilə əlaqələrimizi davam etdiririk\".\nQeyd edək ki, sentyabrın 25-də Dövlət Departamentinin sözçüsü Metyu Miller ABŞ-ın Qarabağdakı vəziyyətə nəzarət edəcək missiya yaradacağını bəyan edib. O əlavə edib ki, belə bir təşəbbüs fəal müzakirə olunur. Metyu Millerin sözlərinə görə, Vaşinqton müttəfiqləri ilə birlikdə bunun üzərində işləyir.\n Musavat.com",
        "views": "2654",
        "date": "26.09.2023 15:02",
        "link": "https://musavat.com/news/kremlden-tecili-aciqlama-yalniz-azerbaycanin-raziligi-ile-ola-biler_1009036.html"
    },
    {
        "title": "Ramzan Kadırov Kseniya Sobçaka zəng vuraraq xəbərdarlıq edib",
        "category": "Dünya",
        "content": "Jurnalist Kseniya Sobçak bildirib ki, Çeçenistan rəhbəri Ramzan Kadırov, oğlu Adəmin istintaq təcridxanasında Quranı yandıran Nikita Juraveli döydüyünü əks etdirən videoya münasibət bildirdikdən sonra ona görüntülü zəng edib.\nMusavat.com xəbər verir ki, o, Telegram kanalların birində Kadırovla söhbətindən sitat gətirib və telefonundan videozəngin skrinşotunu dərc edib.\nSobçak yazıb ki, Çeçenistan rəhbəri ondan oğluna niyə “toxunduğunu” soruşub. Jurnalist Kadırovun özünün Adəmlə bağlı videonu yaydığını və onunla fəxr etdiyini yazdığını ona xatırladıb.\nKadırov cavabında oğlunu bu hadisəyə görə cəzalandırmadığını deyib və onun özünü əsl kişi kimi apardığını əlavə edib.\nO, istintaq təcridxanasında baş verənlərin təfərrüatlarını da açıqlayıb. Onun sözlərinə görə, onlar birlikdə Juravelin yanına gəliblər, lakin o, \"qanunpərəst vətəndaş\" olaraq ona \"heç nə etməyib\".\n“Ancaq sonra mən ofisdən çıxdım və Adəm orada qaldı, mən bunun fərqinə varmadım. O, ağlı başında oğlandır. Sonra qışqırıqları eşidib onları ayırmaq üçün mühafizəçimi göndərdim. Adəm müstəqildir və temperamentlidir”, - deyə Kadırov Sobçaka bildirib.\nBundan əlavə, Kadırov ona deyib ki, əgər məhkəmə Adəmin günahkar olduğuna qərar verərsə, o zaman o, qanuna uyğun olaraq cəzalandırılacaq.\n“Onun haqqında hər şeyi yaza bilərsən, amma ailəsi haqqında yaza bilməzsən, bu xəbərdarlıqdır”, – deyə Kadırov jurnalistin nəzərinə çatdırıb. Çeçenistan rəhbəri ona söhbəti və ekran görüntüsünü dərc etməyə icazə verib.\nMusavat.com",
        "views": "1513",
        "date": "26.09.2023 15:00",
        "link": "https://musavat.com/news/ramzan-kadirov-kseniya-sobcaka-zeng-vuraraq-xeberdarliq-edib_1009034.html"
    },
    {
        "title": "Qarabağı tərk edən erməni məşhur azərbaycanlı həkimin dostu imiş",
        "category": "Qarabağ xəbərləri",
        "content": "Xankəndini tərk edən erməni sakinlərdən birinin azərbaycanlı jurnalistlə dialoqu diqqət çəkib.\nXankəndidə 44 il yaşadığını deyən erməni şəhəri könüllü, yoxsa məcburi tərk etməsi ilə bağlı AzTV müxbirinin sualını cavablandırıb.\n\n“Mən xəstəyəm, İrəvanda əməliyyat olunmuşam. Hələ 3 ay əvvəl qayıtmaq istəyirdim, alınmırdı. İstəyirəm indi qayıdım müalicə olunum”.\nAzərbaycanın Qarabağ bölgəsinin erməni sakini “həmin vaxtı orada yaşayan azərbaycanlılar haqqında nə deyə bilərsiniz” sualına isə belə cavab verib:\n“Bir çoxu dostum idi. İndi Azərbaycanın əas travmatoloqlarından Yaşar Cəlilov dostum idi. Allahverdiyev Nazim vardı. Mən həkiməm. Biz birlikdə dispanserdə işləmişik. O, Şuşada cərrahiyyə şöbəsinin rəisi idi. Onlar mənim dostum idi”.",
        "views": "1566",
        "date": "26.09.2023 15:00",
        "link": "https://musavat.com/news/qarabagi-terk-eden-ermeni-meshur-azerbaycanli-hekimin-dostu-imis_1009014.html"
    },
    {
        "title": "Azərbaycanda məmurun “AA” nömrəli xidməti maşınının şüşələri sındırıldı - Ailə münaqişəsi",
        "category": "Kriminal",
        "content": "Azərbaycanda vəzifəli şəxsə dövlət tərəfindən təhkim olunmuş \"AA” dövlət nömrə nişanlı avtomobilin şüşələri sındırılıb.\nQaynarinfo-nun məlumatına görə, avtomobil Kəlbəcər Rayon Suvarma Sistemləri İdarəsinin rəisi Sahib Verdiyevə məxsus olub.\nHadisə Gəncə şəhərinin Yeni qəsəbə-1500 adlanan ərazisində, rəisin sürücüsünün ailəsində baş verən münaqişə zəmnində baş verib. Tural Heydərov (soyad şərti) əsəbiləşərək, Kəlbəcər Rayon Suvarma Sistemləri İdarəsinə məxsus və qaynatası Nurəddin tərəfindən idarə olunan \"AA” dövlət qeydiyyat nişanlı \"Chevrolet Niva” markalı avtomobilin sol arxa qapısının şüşəsinə və ön şüşəsinə yumruqla bir neçə zərbə vurub. Həticədə şüşələr sınıb və o, qolundan xəsarət alıb.\n\nRayonda feldşer vəzifəsində işləyən Tural Heydərov saxlanılıb və işə məhkəmədə baxılıb. Tural Heydərov məhkəmədə ifadəsində bildirib ki, maşına dəymiş ziyanı ödəmək fikri yoxdur. Belə ki, qaynatası Nurəddin bir neçə dəfə həmin avtomobili onun üzərinə sürərək, təhdid edib. Buna görə də, o, dəymiş ziyanı ödəməyib və ödəmək fikri yoxdur. Törətdiyi əməldən peşmandır.\nQarşı tərəf olan Nurəddin Məhərrəmov (soyad şərti) kürəkənin dediklərini təkzib edib və məhkəmədən onun barəsində inzibati tənbeh tətbiq edilməsini xahiş edib.\nMəhkəmənin qərarı ilə Tural Heydərov İnzibati Xətalar Məcəlləsinin 232-1-cı maddəsi ilə təqsirli bilinib, barəsində 500 manat məbləğdə inzibati cərimə tənbehi tətbiq edilib.",
        "views": "1992",
        "date": "26.09.2023 14:50",
        "link": "https://musavat.com/news/azerbaycanda-memurun-aa-nomreli-xidmeti-masininin-suseleri-sindirildi-aile-munaqisesi_1009008.html"
    },
    {
        "title": "Ərdoğan antiterror tədbirlərindən DANIŞDI",
        "category": "Ölkə",
        "content": "Türkiyə Prezidenti Rəcəb Tayyib Ərdoğan Naxçıvana səfərindən danışıb.\n Musavat.com xəbər verir ki, o, Azərbaycan Prezidenti İlham Əliyevlə görüşündə ikitərəfli və regional məsələləri müzakirə etdiyini bildirib.\n\"Biz Qarabağdakı son vəziyyəti xüsusilə vurğuladıq və Azərbaycanın haqq işinə güclü dəstəyimizi bir daha bəyan etdik. Antiterror əməliyyatında qazanılan tarixi uğura görə əziz Azərbaycanımızı bir daha təbrik edirəm. Allah şəhidlərimizə rəhmət eləsin, yaralılarımıza şəfalar diləyirəm. Azərbaycan ordusu terrorçulara qarşı barışmaz, dinc əhaliyə qarşı isə son dərəcə mərhəmətlidir. 30 il əvvəl Qarabağın işğalı zamanı baş verənlərlə işğal altındakı torpaqlar azad ediləndən sonra baş verənlər arasında böyük fərq artıq yaddaşlara həkk olunub. Mülki əhalinin ehtiyac duyduğu hər şey, sözün əsl mənasında yük maşınları ilə ərzaq məhsulları bölgəyə çatdırılır. Mən də azərbaycanlı qardaşlarımızı əməliyyatdan sonra mülki şəxslərə qarşı göstərdikləri humanist və vicdanlı münasibətə görə təbrik edirəm\", - o vurğulayıb.\nƏrdoğan qeyd edib ki, Türkiyə bütün proseslərdə Azərbaycanın yanındadır.\n\"Mən keçən həftə BMT Baş Assambleyasına müraciətimdə dəstəyimizi qətiyyətlə vurğuladım. Əməliyyat nəticəsində Azərbaycanın bütün Qarabağ üzərində suverenliyi möhkəmləndi. Daha da önəmlisi, 44 günlük Vətən müharibəsindən sonra bölgədə daimi sülh və sabitliyin bərqərar olması üçün yeni imkan pəncərəsi açıldı. Bu fürsəti dəyərləndirmək fikrimiz hər kəsə məlumdur. Ermənistandan prosesi uzatmaq əvəzinə güclü iradə nümayiş etdirməsini gözləyirik. Mən bu gözləntiləri sentyabrın 11-də telefonla danışdığım Ermənistanın baş naziri cənab Nikol Paşinyana da bildirdim. Azərbaycanın ərazi bütövlüyünə, suverenliyinə, qonşuluq hüququna hörmət edilərsə, həlli mümkün olmayan heç bir problem görmürük. Azərbaycan-Ermənistan prosesində irəliləyişin əldə olunması həm də regional normallaşmaya böyük təkan verəcək.\nBiz Cənubi Qafqazda sabitliyin, sülhün və rifahın bərqərar olması üçün Azərbaycanla işləməyə davam edəcəyik. Ümidvaram ki, səfərimiz təkcə ikitərəfli münasibətlərimiz üçün deyil, bütün regionumuz üçün faydalı olacaqdır. Mənə və nümayəndə heyətimə göstərilən müsbət qəbula görə qardaşım, Azərbaycan Prezidenti İlham Əliyevə bir daha təşəkkür etmək istəyirəm\", - Türkiyə lideri vurğulayıb.",
        "views": "364",
        "date": "26.09.2023 14:47",
        "link": "https://musavat.com/news/erdogan-antiterror-tedbirlerinden-danisdi_1009031.html"
    },
    {
        "title": "İsveçdən Qarabağ ermənilərinə DƏSTƏK",
        "category": "Qarabağ xəbərləri",
        "content": "İsveç Qarabağın erməni əhalisinin “təcili humanitar ehtiyaclarını” ödəmək üçün yardım ayıracaq.\nMusavat.com erməni mediasına istinadən xəbər verir ki, bu barədə İsveçin Ermənistandakı səfiri Patrik Svensson özünün “X” mikrobloqunda yazıb.\n“İsveç Qarabağ ermənilərinin təcili humanitar ehtiyaclarını qarşılamaq məqsədilə tibbi nəqliyyat, ərzaq və pul ianələri şəklində BQXK-ya 15 milyon kron verəcək”, - deyə məlumatda qeyd olunub.\nMusavat.com",
        "views": "1216",
        "date": "26.09.2023 14:45",
        "link": "https://musavat.com/news/isvecden-qarabag-ermenilerine-destek_1009028.html"
    },
    {
        "title": "Yeni ölümcül xəstəlik XƏBƏRDARLIĞI: \"Çox təhlükəlidir, antibiotik də təsir etməyəcək...\"",
        "category": "Dünya",
        "content": "Britaniyanın \"Daily Mail\" qəzetinə danışan elm adamları \"X\" adlı virusun koronavirusdan çox daha təhlükəli ola biləcəyini bildiriblər. \nSfera.az xəbər verir ki, yoluxucu xəstəliklər mütəxəssisi Prof. Dr. Bülənt Ərtoğrul NTV-də \"X\" virusu və virus infeksiyaları ilə bağlı danışıb.    \nProfessor bildirib ki, yeni pandemiyanın olması gözləniləndir:\n“Əslində, “X” adlandırdığımız virus hələ yoxdur, amma yarana da bilər. Biz buna hazır olmalıyıq. Bu, xəbərdarlıq kimi də başa düşülə bilər.Çox yaxın zamanda olmasa belə, bu əsrdə bir daha pandemiya baş verəcək. Pandemiyada ya yenə hansısa qrip virusu, ya da koronavirusun alt variant ilə qarşılaşa bilərik.\nÜmumdünya Səhiyyə Təşkilatı (ÜST) artıq ortaya çıxacaq hər hansısa pandemiyaya səbəb olacaq virusun dərhal nəzarətə alınması üçün büdcə ayrılması barədə inkişaf etmiş ölkələrə xəbərdarlıq edib və bu sahədə işlər görülür. Təşkilatın az inkişaf etmiş ölkələrdə səhiyyə sahəsinə dəstək verilməsi vacib məsələdir”.\nHəkim bu tip xəstəliklər zamanı antibiotiklərin istifadə olunmamasını da vurğulayıb:\n\n“Hazırda ən çox tənəffüs yolu infeksiyalarından danışmağımızın səbəbi bu yolla virusların daha tez yayılmasıdır.Onu da qeyd edim ki, belə yayılmış viruslarda antibitotiklər istifadə edilməməlidir. Yanlış antibiotik istifadəsinə görə, sadəcə Türkiyədə yox, bütün dünyada bakteriyalar artıq antibiotiklərə qarşı müqavimət mexanizmi inkişaf etdiriblər. Buna görə də 30 il əvvəl viruslar üçün rahatlıqla istifadə etdiyimiz antibiotiklər indi istifadəyə yarasızdır”.",
        "views": "986",
        "date": "26.09.2023 14:43",
        "link": "https://musavat.com/news/yeni-olumcul-xestelik-xeberdarligi-cox-tehlukelidir-antibiotik-de-tesir-etmeyecek_1009001.html"
    },
    {
        "title": "“Hazırda Ermənistan Xocalı soyqırımının bədəlini ödəyir\"",
        "category": "Region",
        "content": "\"Azərbaycan Ordusu Xocalıya sülh və əmin-amanlıq gətirmək üçün daxil olub\".\nBunu Türkiyə Prezidenti Rəcəb Tayyib Ərdoğan Azərbaycandan rəsmi səfərdən qayıdan zaman təyyarədə jurnalistlərə açıqlamasında deyib.\nOnun sözlərinə görə, Ermənistan hazırda Xocalı qətliamının əvəzini ödəyir və ödəyəcək: \"Çünki Xocalıdan və başqa şəhərlərdən 1 milyondan artıq azərbaycanlı sözün əsl mənasında qovulub. Hara? Azərbaycana. İndi on ildən sonra Azərbaycan bu qətliamın cavabını tələb edir”.\nƏrdoğan bildirib ki, ABŞ, Rusiya, Fransa və “Minsk qrupunun həmsədrləri” adlanan bu ölkələr illərdir Azərbaycanın bu hüququnu tanımırdı: “Nəhayət, Azərbaycan öz göbəyini kəsdi, işi bitirdi. İndi Xocalıda kim var? Xocalının əsl sahibləri”.\nTürkiyə lideri qeyd edib ki, Azərbaycan Ordusu Xocalıya xaos, qan və ölüm deyil, sülh və əmin-amanlıq gətirmək üçün daxil olub: “İllər əvvəl erməni quldur dəstələri kimi ora girməyib. İnsanları qırmaq üçün daxil olmayıb. O, haqq etdiyi sülh və əmin-amanlığı təmin etmək üçün Xocalıya daxil oldu. Yəni Azərbaycan qələbələrin müjdəsi ilə öz torpağına daxil olub. İndi Azərbaycanın suverenliyi altında həm Xocalı, həm də Qarabağ üçün daimi sülh və əmin-amanlıq zamanıdır. Ermənistanın vəzifəsi bu sülhü bərqərar etmək və qorumaq üçün sülhün tərəfində olmaqdır”.//Report",
        "views": "2343",
        "date": "26.09.2023 14:37",
        "link": "https://musavat.com/news/hazirda-ermenistan-xocali-soyqiriminin-bedelini-odeyir_1009027.html"
    },
    {
        "title": "Moldova prezidenti Rusiya ilə bağlı sərt açıqlama verib",
        "category": "Dünya",
        "content": "Moldova prezidenti Maya Sandu ölkəsində fəaliyyət göstərən TV8 telekanalında bəyanat verib ki, Avropa dəyərlərinin təbliği Rusiya ilə əməkdaşlıqdan tamamilə imtina etməyi tələb edir.\n Musavat.com xarici mediaya istinadla xəbər verir ki, Sanduya görə, insanların təkcə Avropa dəyərlərini dəstəklədiklərini söyləmələri lazımdır. O, siyasətçilərin bu Avropa dəyərlərinə uyğun yaşadıqlarını və işlədiklərini nümunə ilə nümayiş etdirmələrinin vacibliyini vurğulayıb.\nMoldova prezidenti qeyd edib ki, “Biz Avropanın, Moskvanın və hamının yanındayıq” deməklə kifayətlənmək olmaz.\nSandu əlavə edib ki, ölkə liderləri ya demokratiyaya inanır və bunu hər gün işdə nümayiş etdirirlər, ya da bu, \"sadəcə, boş danışıqdır\".\nMusavat.com",
        "views": "665",
        "date": "26.09.2023 14:35",
        "link": "https://musavat.com/news/moldova-prezidenti-rusiya-ile-bagli-sert-aciqlama-verib_1009026.html"
    },
    {
        "title": "Hikmət Hacıyev: “Azərbaycan polisi erməniəsilli sakinlərə su paylayır”",
        "category": "Ölkə",
        "content": "“Azərbaycan polisi Rusiya sülhməramlıları ilə birlikdə yolda olan erməni mülki şəxslərə su paylayır”.\nMusavat.com xəbər verir ki, bu barədə Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev “X” sosial şəbəkəsində yazıb.\n\"Azərbaycan polisi Rusiya sülhməramlıları ilə birlikdə yolda olan erməni mülki şəxslərə su paylayır və onlardan başqa nəsə lazım olub-olmadığını soruşur. Ünsiyyət rus, hətta Azərbaycan dilində aparılır\", - o qeyd edib.\nH.Hacıyev vurğulayıb ki, vaxtilə azərbaycanlılarla birgə yaşayan bir çox ermənilər Azərbaycan dilini xatırlayırlar.",
        "views": "408",
        "date": "26.09.2023 14:30",
        "link": "https://musavat.com/news/hikmet-haciyev-azerbaycan-polisi-ermeniesilli-sakinlere-su-paylayir_1009024.html"
    },
    {
        "title": "Ərdoğan Paşinyanla müzakirə etdiyi məsələləri AÇIQLADI",
        "category": "Ölkə",
        "content": "\"Biz Azərbaycanın ərazi bütövlüyünə, suverenliyinə, qonşuluq hüququna hörmət edilərsə, həlli mümkün olmayan heç bir problem görmürük\".\nBunu Türkiyə Prezidenti Rəcəb Tayyib Ərdoğan Azərbaycandan rəsmi səfərdən qayıdan zaman təyyarədə jurnalistlərə açıqlamasında deyib.\nTürkiyə lideri Ermənistandan prosesi uzatmaq əvəzinə, güclü iradə nümayiş etdirməsini gözlədiyini söyləyib: \"Mən bu gözləntiləri sentyabrın 11-də Ermənistanın baş naziri Nikol Paşinyanla telefon danışığımız zamanı da bildirdim. Biz Azərbaycanın ərazi bütövlüyünə, suverenliyinə, qonşuluq hüququna hörmət edilərsə, həlli mümkün olmayan heç bir problem görmürük. Azərbaycan-Ermənistan normallaşma prosesində irəliləyişin əldə olunması həm də regional normallaşmaya böyük təkan verəcək\".\nƏrdoğan vurğulayıb ki, Türkiyə Cənubi Qafqazda sabitliyin, sülhün və rifahın bərqərar olması üçün Azərbaycanla işləməyə davam edəcək: \"Ümidvaram ki, səfərimiz təkcə ikitərəfli münasibətlərimiz üçün deyil, bütün regionumuz üçün faydalı olacaq. Mənə və nümayəndə heyətimə göstərilən müsbət qəbula görə qardaşım, Azərbaycan Prezidenti İlham Əliyevə bir daha təşəkkür etmək istəyirəm\".//Report",
        "views": "693",
        "date": "26.09.2023 14:30",
        "link": "https://musavat.com/news/erdogan-pasinyanla-muzakire-etdiyi-meseleleri-aciqladi_1009023.html"
    },
    {
        "title": "Samanta Pauer Azərbaycana səfər edəcək",
        "category": "Siyasət",
        "content": "ABŞ-nin Beynəlxalq İnkişaf Agentliyinin (USAID) başçısı Samanta Pauer Azərbaycana səfər edəcək.\n“Report” xəbər verir ki, onun yaxın günlərdə Bakıya səfər edəcəyi gözlənilir.\nSəfər zamanı Azərbaycanın Qarabağ bölgəsindəki vəziyyət müzakirə olunacaq.\nQeyd edək ki, hazırda Samanta Pauer Ermənistandadır. O, sentyabrın 25-də Ermənistanın baş naziri Nikol Paşinyanla görüşüb.",
        "views": "536",
        "date": "26.09.2023 14:27",
        "link": "https://musavat.com/news/samanta-pauer-azerbaycana-sefer-edecek_1009000.html"
    },
    {
        "title": "2024-cü ilin dövlət büdcəsində Xankəndi... ermənilərin sayı və payı...",
        "category": "Yazarlar",
        "content": "Qarabağdakı ermənilərə seçim etmək imkanı verilib: kim Azərbaycan vətəndaşlığını qəbul edəcəksə, Qarabağda qalıb, yaşayacaq. Bundan sonra da Azərbaycan qanunlarına, bayrağına kəm baxmaq istəyində olanlara isə yol açıqdır, necə ki, neçə gündür heç bir maneə olmadan çıxıb gedirlər.\nLaçın sərhəd-buraxılış məntəqəsindən çıxıb gedən ermənilərin Azərbaycan mediasına açıqlamaları real mənzərəni ortaya qoyur: Azərbaycan tərəfdən kimsə onlara “gedin”, deməyib, təzyiq göstərməyib, problem yaratmayıb, hətta yemək, su, dərman təklif ediblər, yardım göstəriblər. Dünyanın hansı ölkəsində azı 35 il düşmənçilik etmiş etnik qrupun nümayəndəsinin “radiator”u dağılan avtomobili təmir edilib, yola salınıb? Bunu məhz azərbaycanlılar etdi! Dünyanın hansı ölkəsində üzərinə silah tuşlanan, vətəndaşları qətlə yetirilən, olmazın pisliklə üzləşən ölkənin qurumları qarşı tərəfə dərhal zəruri ərzaq malları, yanacaq yardımı edib? Bunu Azərbaycan dövləti etdi!\nAzərbaycan hər zaman mərdlik nümayiş etdirib, namərd münasibətlə qarşılanıb. Hətta 1989-cu ildə Spitak və Leninakandakı zəlzələ qurbanlarına yardıma tələsən Azərbaycan təyyarəsini vurmuşdu ermənilər, 80-dək günahsız insan şəhid olmuşdu. Şübhə etmirik ki, bu dəfə ən alçaq təxribatlara əl ata bilərlər. Ona da şübhə etmirik ki, Azərbaycanın mülki əhaliyə qarşı bu qədər zərgər dəqiqliyi ilə normal münasibətlər göstərməsinin qarşılığında növbəti dəfə pisliklərlə üzləşəcəyik. Axı, biz neçə müddətdir Qarabağ ermənilərinə “silahı yerə qoyun, birgəyaşayış qərarı verin, bitsin bu düşmənçilik” - deyirdik. Amma ermənilər, onların havadarları “genosid” uydurmalarını yayırdılar. İstisna deyil ki, Laçında Azərbaycandan hər hansı pislik görmədiklərini, Qarabağ hadisələri başlayanadək mehriban şəraitdə birgə yaşadıqlarını, hətta azərbaycanlı dostlarının olduqlarını deyən ermənilər sonradan ölkəmizə qarşı nifrin yağdıracaqlar. Az görməmişik. Həmçinin bu köç kadrlarını toplayıb, Azərbaycanın ermənilərə qarşı guya “genosid” törətdiyi, onların “min illərdir yaşadıqları” - hansı ki, özləri də bilirlər, Xankəndiyə ilk erməni ailəsi 1813-cü ildən sonra köçürülüb - ərazilərdən çıxarıldığı barədə saxta hay-küy, hətta mümkündür ki, beynəlxalq aləmdə proses başlatsınlar. Türkiyəyə qarşı saxta iddiaları bir əsrdən çoxdur davam etdirirlər, bu “maşa”lar! Odur ki, Azərbaycan dövləti olduqca təmkinli, beynəlxalq hüququ əsas götürərək, düşmənçilik etmələrinə rəğmən, ermənilərə yaxşı-yaxşı düşünmək, seçim etmək fürsəti verməklə hərəkət edir. Bu, heç yerdə olmayıb! Bəlkə ABŞ, Fransa, Rusiya, ya digər ölkələr müharibələr apardıqları ölkələrdə əhali ilə belə təmkinli, səliqəli davranıblar, desinlər! Azərbaycan fərqlilik ortaya qoydu, hətta ekstremal situasiyalarda belə!\nErmənilər qərar verməkdə maksimum tələsməlidirlər. Onsuz da Azərbaycanı neçə illər geri salıblar, Azərbaycan xalqının ömründən kəsiblər, bir qərinəmiz bunların saxta iddiaları, törətdikləri cinayətlərə qarşı mübarizədə keçdi. Onlar da itirdilər, yaxınlarını, övladlarını son iki əsrdə köçüb gəldikləri cənnət məskəni. Amma bu müddətdə separatçı-terrorçu xunta rejiminin girovluğunda qalsalar da, heç olmasa 5-10 nəfəri ortaya çıxıb demədi ki, bəsdirin, imkan verin adam kimi yaşayaq, əl çəkin Azərbaycandan, bu ölkə, bu xalq sizə nə pislik edib?! Demədilər, əksinə, son döyüşdə - 19-20 sentyabr antiterror əməliyyatında belə, onlara döyüşmək üçün silah uzadılanda silahları yerə atıb, müqavimət göstərmədilər cinayətkar, sarsaq rejimə. Bütün bunlara rəğmən, Azərbaycan onları kütləvi şəkildə mühakimə etmir, yenə də böyük humanistlik göstərir. Dünənədək hayların cəfəng hay-küyünə qoşulan mərkəzlər, paytaxtlar Azərbaycanın bu humanistliyinə də lal-kar-kor olublar. Onlar çox istərdilər ki, Azərbaycan dövləti mülki erməniləri gülləbaran eləsin, qırsın, çatsın, evlərini yandırsın. Necə ki, ermənilər Xocalıda, Meşəlidə, Qaradağlıda... soyqırımlar törətmişdilər, Azərbaycanın eyni addımlar atmasını çox intizarla gözləyirdi ermənilərdən “maşa” kimi istifadə edənlər. Azərbaycan dövlətinin bir əli erməninin ağzında, biri yarasını bağlamaqda, amma yenə də qərəzli beynəlxalq təşkilatlar, ermənilərin çirkli pulları ilə yallanan, vaxtaşırı Ermənistana, Həkəri tərəflərə yollanan ermənipərəstlər bizi ittiham edirlər. Son günlərədək ermənilər üçün yasxana açan, binoklla Laçın sərhəd qapısına boylanan, TIR tamaşasını izləyən Avropa İttifaqının Ermənistandakı missiyası hardadır, bilən varmı? Niyə Aİ missiyası gəlib Laçın qapısından keçən ermənilərdən soruşmur sizi kimsə incitdimi, niyə köçürsünüz, nə üçün gedirsiniz? Sərf eləmir, ona görəmi? Bəlkə erməni mülki əhalinin yaxalarından yapışıb “tüpürüm sizin üzünüzə, siyasətinizə, bizi məhv elədiniz” - deyəcəklərindən çəkinir Fransanın emissarları?!\nBudur, Azərbaycan dövlətinin xüsusi nümayəndəsi bir günlük antiterror tədbirlərindən sonra Qarabağ ermənilərinin təmsilçiləri ilə Yevlaxda və Xocalıda görüş keçirib, artıq konkret addımlar var ortada, sürətli şəkildə. Amma bu arada Xankəndidə müəmmalı partlayış törədildi, 300-ə yaxın yaralı, 20 ölü! Bu kimi partlayışlar Əfqanıstana, Suriyaya xasdır, necə oldu ki, bu qədər insan yanacaq çənlərinin yanına toplaşdı və bu qədər itki oldu?! Heç şübhəsiz bu, təsadüfi siqaret kötüyünün atılması məsələsi deyil, bəzi mərkəzlər hələ də Qarabağa soxulmaq üçün yollar arayırlar, qanlı terror da variantlardan biridir. Heç şübhəsiz, Füzulidə Azərbaycan vətəndaşlarına və polislərinə qarşı mina terroru törədən erməni caniləri qısa müddətdə yaxalandığı kimi, Xankəndi terrorunun da günahkarlarını aşkarlayacaq qəhrəman hüquq-mühafizə orqanlarımız! Xanın kəndi başda olmaqla, bütün Qarabağa hüzur gələcək! Qarabağda doğub-törəmiş, Azərbaycan vətəndaşlığını almaq istəyən və hər hansı cinayətə yol verməmiş ermənilər qalıb yaşayacaqlar. Amma Suriyadan, Livandan, Rusiyadan... köçürülmüşlər buradan əbədi gedəcəklər və gedirlər də.\nBəli, ermənilər seçimlərində tələsməlidirlər. Özlərinə də xeyirdir. Həm də ona görə ki, yaxın vaxtlarda Azərbaycan Milli Məclisi 2024-cü ilin Dövlət büdcəsi haqqında qanun layihəsini müzakirəyə çıxaracaq. Dövlətimiz bilməlidir ki, Xankəndi və digər ərazilərdə onun vətəndaşlığını qəbul edib, yaşamaq istəyən ermənilərin sayı və onların büdcədə payı nə qədərdir? Geciksələr, özlərindən küssünlər! Həm də Xankəndi, Xocalı, Ağdərə, Xocavəndin azərbaycanlı əhalisi öz evlərinə dönəcəyi günün həsrətindədir...\nŞükür, bu tarixi günlərimizə! Vaxt var idi, millət vəkili Zahid Oruc dövlət büdcəsində Xankəndi və digər ərazilərimizlə bağlı vəsaitin nəzərdə tutulmasını təklif edəndə bəziləri bunu birmənalı qəbul etmirdi.\nDövlətimiz, Ordumuz var olsun!\nElşad PAŞASOY",
        "views": "7595",
        "date": "26.09.2023 14:20",
        "link": "https://musavat.com/news/2024-cu-ilin-dovlet-budcesinde-xankendi-ermenilerin-sayi-ve-payi_1009011.html"
    },
    {
        "title": "Klub prezidenti uduzduqları üçün öldürüldü",
        "category": "Dünya",
        "content": "Kolumbiyada klub prezidenti öldürülüb.\nQafqazinfo.az xəbər verir ki, hadisə ötən gün baş verib.\n“Tiqres” klubunun rəhbəri Edqar Paes ölkə çempionatının 13-cü turunda “Atletiko Kali”yə məğlubiyyətdən sonra evə qayıdarkən güllələnib.\nE.Paes hadisə yerində vəfat edib. Bildirilib ki, onun güllələnməsinə səbəb komandasının uduzmasıdır. ",
        "views": "558",
        "date": "26.09.2023 14:19",
        "link": "https://musavat.com/news/klub-prezidenti-uduzduqlari-ucun-olduruldu_1008998.html"
    },
    {
        "title": "Ermənilər 3 il ərzində Qarabağa hücum məqsədli silahlar yığıb - hərbi ekspertdən açıqlama",
        "category": "Ölkə",
        "content": "Ramil Məmmədli: “Antiterror tədbiri ilə Azərbaycan 10 noyabr 2020-ci il bəyanatının 4-cü bəndini də icra etmiş oldu”\nHazırda Qarabağda ermənilərin yaşadığı bölgədə silahsızlaşdırma davam etdirilir. Müdafiə Nazirliyinin sentyabrın 25-də yaydığı məlumatda deyilir ki, Qarabağ bölgəsində yerləşən mərmər zavodunun zirzəmisində gizlədilmiş xeyli sayda silah-sursat aşkar edilib. Qanunsuz fəaliyyət göstərmiş bu mülki təyinatlı obyekt uzun müddət hərbi məqsədlər üçün istifadə olunub. Burada müxtəlif çaplı atıcı silahlar, qumbaraatanlar, süngü bıçaqları, “Faqot” tank əleyhinə raket kompleksinin idarə olunan raketləri və digər döyüş vasitələri aşkar edilərək götürülüb.\nMüdafiə Nazirliyinin digər rəsmi məlumatında Yuxarı Veysəlli kəndi istiqamətində müsadirə edilmiş silah-sursat aşkarlandığı açıqlanıb:\n\"Sentyabrın 24-də Qarabağ bölgəsindəki müxtəlif ərazilərdə növbəti döyüş texnikası, hərbi avadanlıqlar, həmçinin anbar kimi istifadə edilən mülki tikililərdən silah-sursat müsadirə edilib. Xeyli sayda raket, artilleriya mərmiləri və minalar olan anbarda, həmçinin müxtəlif çaplı döyüş sursatları da aşkar edilib. Qeyd edək ki, bölgədə silah, sursat və döyüş texnikasının müsadirəsi davam etdirilir\".\nMüdafiə Nazirliyi gün ərzində bir neçə dəfə Qarabağda ermənilərin yaşadığı ərazilərdə aşkarlanan silah-sursatla bağlı məlumat yayır, vidoelar təqdim edir.\nDigər bir məlumatda isə deyilir ki, Azərbaycanın Rusiya sülhməramlılarının nəzarət etdiyi ərazisindəki erməni yaraqlıları indiyədək 6 zirehli texnika, 1,2 mindən çox atıcı silah, tank əleyhinə vasitələr və daşınan zenit raket kompleksi (DZRK), habelə 130 minə yaxın döyüş sursatı təhvil verib: “Hərbi əməliyyatların dayandırılması ilə bağlı əldə olunmuş razılaşmalara uyğun olaraq, Qarabağın silahlı qüvvələri Rusiya sülhməramlılarının nəzarəti altında silah və hərbi texnikanın təhvil verilməsini davam etdirib. Sentyabrın 24-dək qeyd olunanlar təhvil verilib: 6 ədəd zirehli texnika, 1,2 mindən çox atıcı silah, tank əleyhinə silahlar və daşınan zenit raket kompleksi, 130 minə yaxın döyüş sursatı”.\n\"Döyüş əməliyyatlarının dayandırılması ilə bağlı əldə edilmiş razılaşmaya uyğun olaraq, Qarabağdakı erməni silahlı birləşmələri silah və hərbi texnikanı təhvil verirlər. Sentyabrın 23-nə olan məlumata görə, 6 ədəd zirehli texnika, 800-dən çox atıcı silah, tank əleyhinə silahlar və zenit raket kompleksi, 22 minə yaxın döyüş sursatı təhvil verilib\", - məlumatda qeyd edilir.\n“Azərbaycanın Qarabağ bölgəsində davam edən cəmi 3 günlük tərk-silah prosesi göstərdi ki, bu region işğal altında olduğu illər ərzində hərbi anbarların, toplanan silah-sursatın sayına görə dünyanın ən hərbiləşdirilmiş zonasına və bölgəmizin barıt çəlləyinə çevrilib”.\nBunu Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev “X” platformasında qeyd edib. Hikmət Hacıyevin sözlərinə görə, Qarabağdakı əhalinin sayına və ərazinin ölçülərinə görə regionun bu dərəcədə hərbləşdiriləcəyi heç gözlənilmirdi. O bildirib ki, tərk-silah və demobilizasiya reinteqrasiyanın əsas komponentləridir.\nRamil Məmmədli\nHərbi ekspert Ramil Məmmədli “Yeni Müsavat”a deyib ki, Qarabağ işğal ediləndən sonra orada Ermənistan Müdafiə Nazirliyinin əlahiddə statuslu Ümumqoşun Ordusu yerləşdirilmişdi: “Bu ordu bütün komplektasiyalarda, bütün təyinatlarda silah-sursat və texnikalarla təchiz olunmuşdu. Həmin ordunun əsas təyinatı müdafiə, əməliyyatlar başlayan zaman hücuma meylli bölmələrdən təşkil olunmuşdu. Bu baxımdan, Ermənistan Müdafiə Nazirliyinin Qarabağdakı hərbi birləşmələri 44 günlük Vətən müharibəsindən sonra da itirdiyi mövqelərdəki silah-sursat və texnikaları yenidən komplektləşdirmək üçün hərəkətə keçib. Müharibədən sonra Laçın yolu üzərindən ta yol bağlanana qədər, Azərbaycan orada sərhəd-keçid məntəqəsi qurandan sonra silah-sursat və texnikaların daşınmasını həyata keçiriblər”.\nHərbi ekspert deyib ki, qarşı tərəfin əsas məqsədi torpaqları işğal altında saxlamaq olub: “Düşmən həmin silah-sursat və texnikaları ərazilərimizi işğal altında saxlamaq, məqam düşəndə isə yenidən digər ərazilərin işğalını həyata keçirmək üçün toplamışdı. 2020-ci il Vətən müharibəsindən sonra 2023-cü ilə qədər Ermənistan Ümumqoşun Ordusunu müdafiə və hücuma meylli silah-texnikalarla təchiz etmişdi. Ermənilərin 23 saat 43 dəqiqəlik antiterror əməliyyatına qədər işğal altında saxladıqları ərazilərimizdə bunca silah-sursat və texnika var. Həmin silah-sursat və texnikalar daha çox hücum üçün istifadə olunan hərbi təyinatlı vasitələrdir”.\nHərbi ekspert deyib ki, müsadirə olunan silah-sursat və texnikalardan da görünür ki, Ermənistan bütün istiqamətlərdə silahlanma işini davam etdirib: “Burada bir məqsəd olub - müharibə və müharibəyə meylli qüvvələri stimullaşdırmaq. Keçirilən antiterror əməliyyatının sonucu olaraq Ermənistanın bütün təkziblərinə baxmayaraq, ötən 3 il ərzində Qarabağdakı separatçıları silahlandırmaqla məşğul olduğu təsdiqini tapıb. Antiterror əməliyyatı ilə Azərbaycan 10 noyabr 2020-ci il bəyanatının 4-cü bəndini də icra etmiş oldu. Həmin bənddə məhz bütün erməni silahlı qüvvələrinin Azərbaycan ərazisindən çıxarılması, tərk-silah olunması nəzərdə tutulurdu. Bunu da Ermənistan tərəfi etməli idi, təəssüf ki, etmədilər, əksinə, Qarabağda erməniləri silahlandırmaqla məşğul oldular. Nəticə də göz qabağındadır. Cəmi 23 saata ağ bayraq qaldırıb tərk-silah olmağa razılaşdılar”.\nElşən MƏMMƏDƏLİYEV,\n“Yeni Müsavat”",
        "views": "607",
        "date": "26.09.2023 14:13",
        "link": "https://musavat.com/news/ermeniler-3-il-erzinde-qarabaga-hucum-meqsedli-silahlar-yigib-herbi-ekspertden-aciqlama_1009018.html"
    },
    {
        "title": "Rusların 61%-i “xarici agent” adlandırılanları vətən xaini sayır",
        "category": "Dünya",
        "content": " \nÜmumrusiya ictimai rəyin öyrənilməsi mərkəzinin sorğusunda iştirak edənlərin yarıdan çoxu (61%) xarici agentləri vətənə xəyanətkar hesab edir.\nMusavat.com Rusiya mediasına istinadla xəbər verir ki, sorğunun nəticələri mərkəzin saytında dərc olunub.\n“Xarici agentlərin kimlər olduğunu soruşduqda, on rusiyalıdan altısı (61%) “dost olmayan ölkələrin pulu müqabilində ölkəmiz haqqında yalanlar yayan xainlər” variantını seçir. Digər nöqteyi-nəzərdən, hakimiyyətin başqalarını qorxutmaq üçün cəzalandırmağa çalışdığı Rusiyada vətəndaş hüquqları və söz azadlığı uğrunda əcnəbi agentlərin mübariz olması isə cəmi 16% tərəfindən seçilib”, - hesabatda deyilir.\nRespondentlərin yalnız 6%-i xarici agentlərə son dərəcə müsbət, 33%-i isə mənfi münasibət bəsləyir. Hər beşinci (22%) şəxs onlara qarşı neytral, hər üçüncü (34%) respondent isə vəziyyətdən asılı olaraq münasibət göstərir.\nQeyd edək ki, 2022-ci ilin fevralından bu günə qədər Ukraynada müharibənin əleyhinə çıxan tanınmış və fəal şəxslər “xarici agent” adlandırılır və onlara qarşı cinayət təqibi başlanılır.\nMusavat.com",
        "views": "204",
        "date": "26.09.2023 14:11",
        "link": "https://musavat.com/news/ruslarin-61-i-xarici-agent-adlandirilanlari-veten-xaini-sayir_1009016.html"
    },
    {
        "title": "Ağcabədi sakinini ildırım vuraraq öldürüb",
        "category": "Hadisə",
        "content": "Ağcabədi sakinini ildırım vuraraq öldürüb.\nAPA xəbər verir ki, hadisə rayonun Gələbədin kəndində qeydə alınıb.\n1983-cü il təvəllüdlü Samir Əkbərov özünə məxsus torpaq sahəsində təsərrüfat işləri görərkən ildırım vurması nəticəsində ölüb.\nFaktla bağlı araşdırma aparılır.",
        "views": "242",
        "date": "26.09.2023 14:03",
        "link": "https://musavat.com/news/agcabedi-sakinini-ildirim-vuraraq-oldurub_1008997.html"
    },
    {
        "title": "ABŞ-dan İlham Əliyev-Paşinyan görüşü ilə bağlı SON DƏQİQƏ açıqlaması",
        "category": "Siyasət",
        "content": "“Birləşmiş Ştatlar hesab edir ki, Azərbaycan və Ermənistanın davamlı sülh sazişi əldə etməsi olduqca vacibdir”.\nMusavat.com xarici agentliklərə istinadən xəbər verir ki, bunu ABŞ Dövlət Departamentinin sözçüsü Metyu Miller deyib.\n“Biz bir müddətdir bunun təbliğatını aparırıq. Biz açıq şəkildə dedik ki, hər iki tərəf çətin kompromislərə getməyə hazır olarsa, buna nail olmaq olar. Açığı, biz son bir neçə ayda belə bir şey görməmişik. Qeyd edim ki, Prezident Əliyev və baş nazir Paşinyan gələn həftə görüşəcəklərini açıqlayıblar. Biz onların görüşməsinin və nəticədə iki ölkə arasındakı uçurumu aradan qaldırmasının vacib olduğuna inanırıq”, - deyə Miller bildirib.\nMusavat.com",
        "views": "2684",
        "date": "26.09.2023 13:57",
        "link": "https://musavat.com/news/abs-dan-ilham-eliyev-pasinyan-gorusu-ile-bagli-son-deqiqe-aciqlamasi_1009012.html"
    },
    {
        "title": "Bakı-Pirşağı-Sumqayıt qatarlarının hərəkət qrafiki DƏYİŞİR",
        "category": "Ölkə",
        "content": "“Azərbaycan Dəmir Yolları” QSC (ADY) Bakı-Pirşağı-Sumqayıt marşrutu üzrə hərəkət edən qatarların qrafikində dəyişikliklər edib.\nBu barədə Musavat.com-a ADY-dən məlumat verilib.\nBildirilib ki, sərnişinlərin xahişini nəzərə alaraq həmin sürət elektrik qatarı oktyabrın 1-dən etibarən Bakı Dəmiryol Vağzalından 45 dəqiqə tez, saat 23:00-da yola düşərək Sumqayıta saat 23:52-də çatacaq.\nBu, həm iş, həm də qeyri-iş günləri üçün nəzərdə tutulub.\nQeyd olunub ki, bu dəyişiklik payız-qış mövsümünə keçidlə əlaqədardır.",
        "views": "272",
        "date": "26.09.2023 13:55",
        "link": "https://musavat.com/news/baki-pirsagi-sumqayit-qatarlarinin-hereket-qrafiki-deyisir_1009010.html"
    },
    {
        "title": "Xocavənddə terrorçu Monte Melkonyanın abidəsi sökülüb - FOTO",
        "category": "Ölkə",
        "content": "Azərbaycanın Xocavənd şəhərində erməni terrorçu Monte Melkonyanın abidəsi sökülüb.\nMusavat.com xəbər verir ki, bu barədə teleqram kanalları məlumat yayıb.\nXatırladaq ki, ASALA terror təşkilatının ASALA-RM (“revolutionary movement”) qanadının qurucusu olan erməniəsilli Monte Melkonyan Qarabağın işğal olunmuş ərazilərində etnik təmizləmə və dinc azərbaycanlı əhalinin qətlə yetirilməsi işlərində fəal iştirak edib. \nMelkonyan 1993-cü il iyun ayının 12-də Xocavənd rayonunun Muğanlı kəndində Azərbaycan Ordusunun 22 yaşlı kəşfiyyatçısı İbad Hüseynov tərəfindən məhv edilib.\nHəmin görüntüləri təqdim edirik:",
        "views": "1565",
        "date": "26.09.2023 13:52",
        "link": "https://musavat.com/news/xocavendde-terrorcu-monte-melkonyanin-abidesi-sokulub-foto_1009013.html"
    },
    {
        "title": "Aygün və Namiq yenidən bir arada",
        "category": "Şou-biznes",
        "content": "Xalq artisti Aygün Kazımova və meyxanaçı Namiq Qaraçuxurlu yenidən bir araya gəlib.\nBelə ki, sənətçilər toy məclislərindən birində səhnəyə çıxıblar. Onlar sevilən duetlərini səsləndiriblər. \nSözügedən görüntüləri təqdim edirik: \n Olay.az\n ",
        "views": "3877",
        "date": "26.09.2023 13:52",
        "link": "https://musavat.com/news/aygun-ve-namiq-yeniden-bir-arada_1008993.html"
    },
    {
        "title": "“Əl-Cəzirə” telekanalında Qarabağ ermənilərinin reinteqrasiyası tədbirlərindən danışılıb",
        "category": "Siyasət",
        "content": "ADA universitetində İnkişaf və Diplomatiya İnstitutunun tədqiqatçısı, politoloq Anastasiya Lavrina Qətərdən yayımlanan “Əl-Cəzirə” telekanalına müsahibəsində 44 günlük Vətən müharibəsindən sonra Azərbaycanın Qarabağ bölgəsində yaşayan erməni sakinlərin reinteqrasiyası ilə bağlı həyata keçirilən tədbirlərdən danışıb.\nAZƏRTAC xəbər verir ki, ADA universitetinin əməkdaşı müsahibəsində Azərbaycan hökumətinin erməni sakinlərinin təhlükəsizliyinin, eləcə də bütün hüquqlarının təminatı üçün ölkə konstitusiyası və qanunları çərçivəsində zəmanətlər verdiyini bildirib. Qarabağın erməni sakinlərinin nümayəndələri ilə keçirilən görüşlərin onların sosial-ictimai məsələlərinin həlli barədə müzakirələrin aparılması üçün yaxşı imkan olduğu vurğulanıb.\nAnastasiya Lavrina ermənilərin guya Azərbaycanda sıxışdırılması və təzyiqlərə məruz qalması barədə erməni tərəfinin dediklərinin dezinformasiya olduğunu, həqiqəti əks etdirmədiyini söyləyib. Qeyd edib ki, Azərbaycan tolerant və çoxmillətli ölkədir, burada indi də 30 min erməni yaşayır. Bakıda erməni kilsəsi fəaliyyət göstərir, ermənilərə qarşı heç bir təzyiq yoxdur.",
        "views": "374",
        "date": "26.09.2023 13:48",
        "link": "https://musavat.com/news/el-cezire-telekanalinda-qarabag-ermenilerinin-reinteqrasiyasi-tedbirlerinden-danisilib_1009009.html"
    },
    {
        "title": "Paşinyanın partiyasında PANİKA HAVASI ",
        "category": "Son xəbər",
        "content": "Son günlər Ermənistanın hakim “Vətəndaş sazişi” partiyasında ölkədəki vəziyyət, müxalifətin təşkil etdiyi mitinqlərlə bağlı daxili müzakirələr aparılıb. Təhlükəsizlik qüvvələrinin hesabatları əsasında vəziyyəti qiymətləndirdikdən sonra partiya üzvləri sakitləşib və panika artıq keçib.\nMusavat.com erməni mediasına istinadən xəbər verir ki, bu barədə yerli “Joxovurd” qəzeti məlumat yayıb.\nTəhlükəsizlik qüvvələrinin təqdim etdiyi statistik məlumatlara görə, müxalifət liderləri qəti addımlar atmadığı üçün artıq küçələrdə əvvəlki gərginlik hiss olunmur. Elə bu səbəbdəndir ki, bir neçə günlük sükutdan sonra son günlər “Vətəndaş sazişi”nin bəzi üzvləri feysbukda cəsarətli statuslar yazmağa başlayıblar.\n“Bir sözlə, hakim partiya müxalifətin bu dəfə də iqtidarı ala bilməyəcəyinə əmindir. Yada salaq ki, İrəvan Ağsaqqallar Şurasına keçirilən seçkilərdə də həmin partiyanın deputatları 50%+ səs alacaqlarına əmin idilər, lakin nəticədə 32,57% toplayıblar və hələ də İrəvanda yeni mer yoxdur”, - deyə qəzet yazır.\nMusavat.com",
        "views": "704",
        "date": "26.09.2023 13:43",
        "link": "https://musavat.com/news/pasinyanin-partiyasinda-panika-havasi_1009007.html"
    },
    {
        "title": "Azərbaycanda məktəbli intihara cəhd edib",
        "category": "Hadisə",
        "content": "Azərbaycanda məktəbli intihara cəhd edib.\nBu barədə Azərbaycan Uşaqlar Birliyinin sədri Kamalə Ağazadə sisial şəbəkə hesabında məlumat yayıb.\nO bildirib ki, jurnalist Pərvin Abışovanın azyaşlı qızı intihara cəhd edib:\n\"Şagirdin vəziyyəti orta ağırdır. İntihara cəhdin səbəbi isə sinif yoldaşının valideyni tərəfindən davamlı olaraq təhdid və təhqir edilməsidir.\nEhtimal edirəm ki, bu məsələdə kimlərinsə də əli var. Azyaşlıya qarşı bu kin, nifrət haradan formalaşıb?\" - deyə paylaşımda qeyd edilib.",
        "views": "484",
        "date": "26.09.2023 13:41",
        "link": "https://musavat.com/news/azerbaycanda-mektebli-intihara-cehd-edib_1008991.html"
    },
    {
        "title": "Azərbaycan HƏRƏKƏTƏ KEÇİR, növbəti müharibə... - SENSASİON YAZI",
        "category": "Yazarlar",
        "content": "Qarabağ savaşında Ermənistandan sonra uduzan İran və Rusiyadır\nÇinin \"asiatimes.com\" saytı yazır ki, Cənubi Qafqazda bir müharibə bitdi, növbəti müharibəyə hazırlıq gedir. Azərbaycan indi də Ermənistanla növbəti mübahisəli məsələni həll etmək üçün hərəkətə keçə bilər. Söhbət Naxçıvan (Zəngəzur dəhlizi nəzərdə tutulur) dəhlizinin açılmasından gedir: “Lakin Qarabağdan fərqli olaraq, Ermənistanın cənubundan açılası dəhliz İran, Rusiya, Türkiyə və hətta potensial olaraq İsrail üçün geosiyasi xəritənin yenidən cızılması deməkdir. Eyni zamanda bu, region üçün ciddi nəticələrə səbəb olacaq”.\nMəqalənin müəllifi NIKOLA MIKOVIC yazır ki, sözü gedən dəhliz Ermənistanın İranla həmsərhəd yeganə hissəsi olan Sünik vilayəti üzərindən keçdiyi üçün Ermənistan onun İran bazarına çıxışının təhlükə altına düşdüyünü zənn edir. Azərbaycan isə təkcə Naxçıvana deyil, həm də NATO üzvü Türkiyəyə birbaşa marşrut qazanır.\nİran isə şimal sərhədlərinin türk dövlətləri ilə mühasirəyə düşdüyünü görür. İran bu layihəni Şimali Atlantika Müqaviləsi Təşkilatını türk xalqlarının qədim vətəni olan Turan çölü ilə birləşdirən dəhliz yaratmaq məqsədi daşıdığını düşünür və Türkiyənin rəhbərlik etdiyi bu layihəni özünə qarşı sui-qəsd hesab edir.\nNATO-nun İranın şimal sərhədinə gətirilməsi Tehranın Cənubi Qafqazdakı mövqeyini zəiflədər və İranın mövcudluğu üçün təhlükə yaradır. Buna görə də İran hakimiyyəti dəfələrlə regional sərhədlərin dəyişdirilməsinə dözməyəcəklərini bildirib və bu məsələni İranın “qırmızı xətti” adlandırıb.\nİran həmçinin İsrailin son hadisələrdən istifadə edərək strateji əhəmiyyətli regionda mövqelərini gücləndirə biləcəyindən narahatdır.\n2016-2020-ci illər arasında Azərbaycanın silah idxalının 69%-i yəhudi dövlətindən olub və İsrailin İranın nüvə obyektlərinə zərbələr endirmək üçün Azərbaycandakı hava bazalarından istifadə edə biləcəyi ilə bağlı şayiələr çoxdan yayılıb. İran yaxşı bilir ki, Naxçıvan dəhlizi çəkilsə, Tehran Qarabağ münaqişəsində uduzan (Ermənistandan sonra) ikinci ən böyük ölkəyə çevriləcək.\nRusiya isə Qarabağda aldığı yaralarını yalayır. 2020-ci il atəşkəs çərçivəsində bölgəyə yerləşdirilən Rusiya sülhməramlılarının anklavda olmasına baxmayaraq, Moskva Azərbaycanın irəliləyişini dayandıra bilmədi və erməni qüvvələrinin tərksilah edilməsinə və Azərbaycana inteqrasiyasına mane ola bilmədi.\nƏslində, Moskvanın Ermənistana bağlılığı çoxdan şübhə doğururdu. 2020-ci ildə Ermənistanın Azərbaycana məğlub olmasından sonra məlum oldu ki, Kreml Rusiyanın Bakı ilə gəlirli enerji əlaqələrinin təhlükə altına düşəcəyi təqdirdə, İrəvanın Qarabağdakı maraqlarını müdafiə etməyəcək.\nSentyabrın 20-də Azərbaycanın Qarabağda keçirdiyi antiterror tədbirləri zamanı bir neçə rus hərbçisi, o cümlədən yüksək rütbəli komandir öldürülüb. Kreml buna heç nə demədi. Üç il əvvəl, II Qarabağ müharibəsi zamanı Azərbaycan ordusu Ermənistan səmasında Rusiyaya məxsus Mi-24 hərbi helikopterini vurdu, iki ekipaj üzvü həlak olub. Moskva onda da susmuşdu.\nMoskvanın dəstəyinə arxalana bilməyəcəyini dərk edən Ermənistan Rusiyadan uzaqlaşmağa və təkcə əzəli düşməni Azərbaycanla deyil, Türkiyə ilə də münasibətləri normallaşdırmağa çalışır.\nBundan əlavə, Ermənistan ABŞ-la siyasi, iqtisadi və hərbi əlaqələr qurmağa çalışır və bunun regionda mövqelərini gücləndirəcəyinə ümid edir. Bu yaxınlarda hər iki tərəfin birgə hərbi təlim keçirməsi, Kremlin Ermənistanı öz təsir dairəsində saxlamaqda çətinlik çəkəcəyini bir daha sübut etdi.\nBeləliklə, Azərbaycanın Qarabağdakı son qələbəsi nəticəsində Qərb və Türkiyə sonda Rusiyanı Cənubi Qafqazdan sıxışdırıb çıxara, Kremli Qarabağ savaşında uduzan üçüncü ölkəyə çevirə bilər.\nUkrayna bataqlığına batmış Moskva, görünür, xalqının kənar dəstəyə möhtac olduğu keçmiş sovet dövləti Ermənistanı qoruya bilmir.\nQarabağ münaqişəsinin sona çatması Cənubi Qafqazda yeni təlatümlü eranın başlanğıcı olacaq. Azərbaycan İsrail və Türkiyə ilə müdafiə sahəsində sıx əməkdaşlığı inkişaf etdirməyə davam edəcək, Ermənistan isə silah idxalını şaxələndirməyə, Moskvadan asılılığına son qoymağa və ABŞ, İran və hətta Hindistanla hərbi əlaqələri gücləndirməyə cəhd edə bilər.\nBaşqa sözlə, Azərbaycanla Ermənistan arasında bir münaqişə tezliklə həll oluna bilsə də, xüsusi önəmi olan Naxçıvan dəhlizi uğrunda mübarizə yeni başlayır.\nElbəyi HƏSƏNLİ, SÜRİX",
        "views": "6310",
        "date": "26.09.2023 13:41",
        "link": "https://musavat.com/news/azerbaycan-herekete-kecir-novbeti-muharibe-sensasion-yazi_1008977.html"
    },
    {
        "title": "Paşinyan onu belə cəzalandırdı - FOTO",
        "category": "Region",
        "content": "İrəvanın keçmiş meri, parlamentin eks vitse-spikeri, “Yerkrapa” Könüllülər Birliyinin keçmiş sədr müavini Albert Bazeyan baş nazir Nikol Paşinyana sui-qəsd hazırlamaqda şübhəli bilinərək 2 ay müddətinə həbs edilib.\nMusavat.com erməni mediasına istinadən xəbər verir ki, bu barədə onun vəkili Georgi Melikyan sosial şəbəkələrdə məlumat yayıb.\nMəhkəmə Bazeyan barəsində həbs qətimkan tədbirinin seçilməsi ilə bağlı prokurorun vəsatətini təmin edib. Sonuncu günahını boynuna almır və özünü siyasi məhbus hesab edir. Ermənistan Milli Təhlükəsizlik Xidmətinin məlumatına görə, Bazeyan və “Hərbi-Vətənpərvər Səlibçilər” təşkilatının daha 7 üzvü hakimiyyəti qəsb etməyə hazırlaşmaqda ittiham olunur.\nMusavat.com",
        "views": "1286",
        "date": "26.09.2023 13:38",
        "link": "https://musavat.com/news/pasinyan-onu-bele-cezalandirdi-foto_1009006.html"
    },
    {
        "title": "Bakının Qarabağdakı erməni icması arasından seçəcəyi təmsilçi - ad bəllidir?",
        "category": "Siyasət",
        "content": "Xankəndi və ətraf ərazilərdə komendatura tətbiq edilə bilər; hüquqşünas və politoloq idarəçilik sistemini açıqladı\nBelə görünür ki, Qarabağdakı xuntaçıları erməni sakinlər özləri linç edəcək - Bakının onları mühakimə etməsini gözləmədən. Çünki nə qədər ağır da olsa, 35 ildən sonra “özünəqayıdış” başlayıb. “Qarabağ erməniləri Azərbaycanın iqtisadi imkanlarından istifadə edib daha yaxşı yaşaya bilərlər”.\n“Yeni Müsavat” xəbər verir ki, Qarabağ Erməniləri Hərəkatının rəhbəri Artur Ağacanov bu hadisələr fonunda yerli əhali ilə bağlı belə deyib. “Reinteqrasiyaya başlamaq üçün yeni eskalasiya lazım idimi? Yenidən qan tökülməsinə ehtiyac var idimi? Niyə bu xunta 2020-ci ildən sonra mülki əhalini girov saxlayaraq Ermənistan silahlı qüvvələrini Qarabağdan çıxarmadı və \"müdafiə ordusu\"nu ləğv etmədi? 44 günlük müharibədən sonra 3 il vaxt itirildi. Biz başa düşməliyik ki, Qarabağın gələcəyi Azərbaycanla bağlıdır\", - o bildirib. Qarabağ Erməniləri Hərəkatının üzvü Valeri Yeritsyan isə vurğulayıb ki, xunta ucbatından itirilmiş təxminən üç il ərzində Qarabağda yaşayan ermənilərin həyatını yaxşılaşdırmaq mümkün idi: “Ermənistanın xuntaya verdiyi maliyyə yardımı yalnız hərbi ehtiyaclar üçün istifadə olunurdu. Həm 44 günlük müharibədən əvvəl, həm də ondan sonra insanlar ağır sosial-iqtisadi şəraitdə yaşayıb. Azərbaycanın 2020-ci ildə başlatdığı Qarabağın bərpası prosesi ermənilərin yaşadığı şəhər və kəndlərə də təsir edə bilər. Məhz xuntanın ucbatından biz üç il itirdik, bu müddət ərzində Qarabağda ermənilərin həyatını yaxşılaşdırmaq olardı”.\nBu əlbəttə ki, sağlam yanaşmalardır. Eyni zamanda proses əlbəttə ki, zaman alacaq. Lakin o, sürətlənə də bilər, əgər icma qısa zamanda özü separatçı ünsürləri prosesdən kənarlaşdırıb neytrallaşdırılmasında Bakıya kömək etsə. Bəs rəsmi Bakı dialoq üçün icmanın konstruktiv nümayəndəsi qismində kimi görür? Bu şəxs Qarabağ Erməniləri Hərəkatının rəhbəri Artur Ağacanov ola bilərmi? Azərbaycanın ehtiyat variantı varmı? Bu arada jurnalist Tatul Akopyan yazıb ki, separatçıların lideri Samvel Şahramanyan bugünlərdə Azərbaycanın yüksək rütbəli şəxsi ilə görüşüb və inteqrasiya məsələləri müzakirə edilib.\nYeri gəlmişkən, Dövlət Təhlükəsizliyi Xidməti (DTX) Qarabağ bölgəsinin erməni əhalisinə müraciət edib. Bildirilir ki, Qarabağ iqtisadi rayonuna daxil olan rayonların ümumi inkişafına, həmçinin erməni əhalinin rifahına, sülh şəraitində Azərbaycan cəmiyyətinə reinteqrasiyasına, sosial və humanitar məsələlərinin həll edilməsinə, qanunçuluğun, sabitliyin və ictimai təhlükəsizliyin qorunmasına təhdid yaradan əməllərdən, əmlakların, sənədlərin məhv edilməsi və sair bu kimi qeyri-qanuni hərəkətlərdən çəkinməyə, qısa müddətdə onlarda olan silah-sursatı təhvil verməyə çağırır. Silahları təhvil vermiş və Azərbaycan Respublikasının müvafiq qanunvericiliyinin tələblərinə əməl edən erməni millətindən olan şəxslərin hüquq və azadlıqlarının qorunmasına tam təminat verilir\".\nMurad Saddədinov\nPolitoloq Murad Saddədinovun “Yeni Müsavat”a bildirdiyinə görə, Xankəndidə idarəetmə, onlara başçılıq edəcək şəxslərin seçilməsi, bütövlükdə separatizm mövcud olmuş bölgədə normal idarəçiliyin bərqərar edilməsi kifayət qədər çətin və ağrılı prosesdir. Onun fikrincə, bununla belə çıxış yolları Azərbaycan tərəfindən müəyyən olunub: \"Prezident bəyan edib ki, Qarabağ erməniləri özlərinin yerli özünüdarəetmə hüququnu Azərbaycan Konstitusiyası çərçivəsində təşkil edə bilərlər. Amma Xankəndidə bələdiyyəyə seçiləcək şəxslər içərisində hərbi əməliyyatlarda iştirak etmiş canilər olmamalıdır. Habelə, separatçı qurumlarda təmsil olunmuş adamlar da bələdiyyədə iştirak edə bilməzlər. Ancaq bu şərtlərlə özünüidarəetmə mümkündür\". Ekspert hesab edir ki, bundan əlavə, Azərbaycanın səlahiyyətli nümayəndəsi Xankəndinə təyin edilə bilər: “Hazırkı mövcud reallıqda Azərbaycanın icra orqanları formalaşacaq. Parlamentdə də təmsil oluna bilərlər. Necə ki Qarabağdan deputatlarımız var. Paralel olaraq sosial-iqtisadi, kommunal xidmətlərin orada idarələri yaradılacaq”. M.Sadəddinov Xorvatiya modelinin Xankəndidə tətbiq edilməsi versiyalarına gəlincə, bildirdi ki, xarici nümunələrin tərəfdarı deyil: “Azərbaycan torpaqlarında süni şəkildə yaradılmış aqressiv separatizm olub. Biz qanunlarımız çərçivəsində məsələləri tənzimləyəcəyik. Asayişin qorunması və təhlükəsizlik mövzuları texniki işlərdir, Azərbaycanla rus hərbi kontingenti arasında həll ediləcək məsələdir. Yəni daxili işimizdir və hansısa tərəf qarışa bilməz”.\nQulamhüseyn Əlibəyli\nHüquqşünas Qulamhüseyn Əlibəylinin sözlərinə görə, Xankəndi və ətraf ərazilərdə mərkəzi idarəetmə sistemi olmalıdır: “Yəni komendatura tətbiq edilə bilər. Bu da sosial-iqtisadi problemlərin həlli ilə yanaşı normal idarəçiliyə xidmət etməlidir. Eyni zamanda bələdiyyə sistemi ilə idarəçilik mümkündür. Xankəndinə icra hakimiyyəti başçısı, Prezidentin səlahiyyətli nümayəndəsi təyin oluna bilər. Bu məsələlər Prezident tərəfindən müəyyən ediləcək. Həmin səlahiyyətli nümayəndənin müavinləri arasında müharibə cinayəti törətməmiş ermənilər ola bilər”.\nEmil SALAMOĞLU,\n“Yeni Müsavat”",
        "views": "1386",
        "date": "26.09.2023 13:33",
        "link": "https://musavat.com/news/bakinin-qarabagdaki-ermeni-icmasi-arasindan-sececeyi-temsilci-ad-bellidir_1009005.html"
    },
    {
        "title": "“Göyçay Ensiklopediyası” işıq üzü gördü – AVCİYA-nın növbəti layihəsi",
        "category": "Ölkə",
        "content": "Elxan Süleymanov: “Nəşr Ulu Öndər Heydər Əliyevin 100 illiyinə ithaf olunub”\nAzərbaycanda Vətəndaş Cəmiyyətinin İnkişafına Yardım Assosiasiyasının (AVCİYA) növbəti nəşri, nəfis tərtibatlı “Göyçay Ensiklopediyası” işıq üzü görüb.\nNəşrin ideya müəllifi və naşiri, AVCİYA prezidenti Elxan Süleymanovun Musavat.com-a verdiyi məlumata görə nəşr Ulu Öndər Heydər Əliyevin 100 illiyinə ithaf olunub.\nE.Süleymanov bildirib ki, ensiklopediyaya ilk növbədə Göyçayın tanınmış şəxsiyyətləri haqqında məqalələr daxil edilib.\nKitabda bölgənin tarixi, ictimai-siyasi, sosial-iqtisadi və mədəni həyatı, inzibati-ərazi vahidləri, fiziki-coğrafi obyektləri, geoloji quruluşu, yeraltı və yerüstü təbii sərvətləri haqqında da məqalələr, müvafiq xəritələr yer alıb. Kitabda Göyçayın tarixi, ədəbi-mədəni mühiti, folkloru və mərasimləri, etnoqrafiyası, maddi mədəniyyəti, toponimləri, din xadimləri və dini abidələri, bölgədə mövcud olan tarixi abidələr haqqında tanınmış tədqiqatçılar tərəfindən yazılmış oçerklərlə də tanış olmaq olar.\nQeyd edək ki, ensiklopediyanın elmi-redaksiya şurasının rəhbəri xalq yazıçısı, Azərbaycan Yazıçılar Birliyinin sədri Anar Rzayev, nəşrin baş redaktoru filologiya elmləri doktoru, professor Asif Hacılıdır.\n951 məqalənin, 11 irihəcmli oçerkin yer aldığı kitab çoxsaylı illüstrasiyalar və xəritələrlə zənginləşdirilib. Ensiklopediyanın materialları ilə https://goychay-encyclopedia.az/ portalında tanış olmaq olar.\nElxan Süleymanov həmçinin bildirib ki, “Göyçay Ensiklopediyası” 30 sentyabrda Göyçayda ictimaiyyətə təqdim ediləcək.\nMusavat.com",
        "views": "367",
        "date": "26.09.2023 13:32",
        "link": "https://musavat.com/news/goycay-ensiklopediyasi-isiq-uzu-gordu-avciya-nin-novbeti-layihesi_1009003.html"
    },
    {
        "title": "Rubinyan Rusiyanı İTTİHAM etdi: “2020-ci ilin dekabrından başlayaraq...”",
        "category": "Son xəbər",
        "content": "“Bir şey tamamilə aydındır: Ermənistan öz suverenliyini, müstəqilliyini və ərazi bütövlüyünü müdafiə edəcək”.\nMusavat.com erməni mediasına istinadən xəbər verir ki, bu sözlər Ermənistan parlamentinin hakim “Vətəndaş sazişi” partiyasından vitse-spiker Ruben Rubinyan tərəfindən yerli İctimai Televiziyaya müsahibəsində səslənib.\nRubinyan həmin ifadəsi ilə əslində Rusiya Xarici İşlər Nazirliyinə cavab verib. O, müsahibəsində Rusiyanı 2020-ci ilin dekabrından başlayaraq Ermənistana münasibətdə öz öhdəliklərini yerinə yetirməməkdə ittiham edib.\nRubinyanın iddiasına görə, “xarici qüvvələr” sərhəddə gərginlik yaratmaqla, İrəvan meriyası seçkilərlə və Qarabağdakı vəziyyətlə bağlı Ermənistanda qarışıqlıq yaratmaq istəyir.\nHakim partiyadan olan parlamentin vitse-spikeri müxalifətin yenidən hakimiyyətə gəlib-gəlməyəcəyi sualına bu cür cavab verib: “Qarabağda müxalifətçilər hakimiyyətə gəldi və bunun necə bitdiyini gördük”.\nMusavat.com",
        "views": "959",
        "date": "26.09.2023 13:30",
        "link": "https://musavat.com/news/rubinyan-rusiyani-ittiham-etdi-2020-ci-ilin-dekabrindan-baslayaraq_1008994.html"
    },
    {
        "title": "Ermənistanda keşiş həmkarını GÜLLƏLƏDİ",
        "category": "Region",
        "content": "Ermənistanda Araqatsotn vilayətinin Voskeat icmasının nümayəndəsi, 57 yaşlı keşiş 58 yaşlı həmkarını “Amberd” adlı qalanın yaxınlığında odlu silahdan açdığı atəş nəticəsində öldürüb.\nMəlumatı Ermənistanın İstintaq Komitəsi yayıb.\nBildirilib ki, hadisə məişət zəminində mübahisə nəticəsində baş verib.\nKeşiş cinayət törətdiyini etiraf edib.//Report",
        "views": "690",
        "date": "26.09.2023 13:29",
        "link": "https://musavat.com/news/ermenistanda-kesis-hemkarini-gulleledi_1008990.html"
    },
    {
        "title": "Üzdə bir, arxada ayrı söz deyən dünya siyasətçiləri - Ceyhun Bayramov nəyə işarə vurdu...",
        "category": "Siyasət",
        "content": "Politoloq: “Lobbiçilik haqda qanun qəbul ediblər və kim pulunu verirsə, ona da işləyirlər”\n“Dünya siyasətçilərinin ictimaiyyət qarşısında açıqlamaları bağlı qapılar arxasında deyilənlərdən fərqlənir”. Bunu Azərbaycanın xarici işlər naziri Ceyhun Bayramov BMT Təhlükəsizlik Şurasının Qarabağla bağlı 21 sentyabr iclasını şərh edərkən deyib.\n“Qərb ölkələri ikili standartlar sərgiləyir, Gürcüstan və Ukraynanın ərazi bütövlüyü onlar üçün müqəddəs hesab olunur, Azərbaycana münasibətdə isə fərqli mövqe ortaya qoyulur”. Bu sözləri isə Azərbaycanın Böyük Britaniya və Şimali İrlandiya Birləşmiş Krallığındakı fövqəladə və səlahiyyətli səfiri Elin Süleymanov nüfuzlu \"NewsWeek\" jurnalına müsahibəsində deyib. Səfir qeyd edib ki, siyasətçilər Azərbaycanın ərazi bütövlüyü və suverenliyinə hörmətlə yanaşmaq gərəkdiyini anlamalıdırlar, əks halda, onların ərazi iddialarının nəticəsi ağır olacaq.  Ermənistan diplomatik fəaliyyətində gah Kollektiv Təhlükəsizlik Təşkilatından, gah NATO-dan, gah da regiondan uzaq ölkələrdən mədəd umur, dəstək istəyir. Halbuki Ermənistanın öncə qonşu dövlətlərlə - Azərbaycan, Gürcüstan, Türkiyə ilə müsbət münasibətlər qurmalı olduğu müsahibədə diqqətə çatdırılıb.\nQərb siyasətçilərinin “ikili standart”larının  erməni lobbisinin təsiri altında formalaşması da kimsəyə sirr deyil. Bəs bu yanaşmaya bizim münasibətimiz necə olmalıdır? Rəsmi şəxs, siyasət adamı üzdə bir, arxada ayrı söz deməlidir?\n Cümşüd Nuriyev\nPolitoloq Cümşüd Nuriyev “Yeni Müsavat”a deyib ki, siyasət sözü ərəb mənşəlidir və at təlimçisi deməkdir: “Dayçalara təlim keçmək çox çətin bir sənətdir. Böyük məharət tələb edən sənətdir. Çox təəssüf ki, dünyada siyasətlə daha çox lobbiçiliklə pul qazananlar məşğul olurlar. Bu adamların da əksəriyyəti düşünür ki, hamıdan ağıllıdırlar və lobbiçiliyini etdikləri məsələləri onların istədiyi kimi hamı qəbul etməlidir. Bu baxımdan, qərbli siyasətçilər bizim təbirimizcə, ikiüzlü, ikili standartlar ortaya qoyur, yanaşırlar. Türkiyəyə görə Azərbaycanı daha çox sıxışdırırlar. Azərbaycan dövlətinin sərbəst siyasət yeritməsi bunlara sərf etmir. 2020-ci ilə qədər bizi xəstəyə narkoz verib yatızdırdıqları kimi yatızdırırdılar. Maraqlarını bu şəkildə təmin edirdilər. İndi isə Azərbaycan ayaqdadır, bunların maraqları da ayaqlar altındadır”.\nPolitoloq deyir ki, 44 günlük Vətən müharibəsi günlərində, 23 saat 43 dəqiqə çəkən antiterror əməliyyatı zamanı da Qərbin tutduğu mövqe açıq-aşkar ikili standartlara tam uyğun idi: “Azərbaycan nə edib? İllərlə icra olunmayan BMT qətnamamələrini özü icra edib. Qərb bu halda nə etməli idi? Əlbəttə ki, bunu alqışlamalı idi, ən yaxşı halda sakit dayanmalı idilər. Görünən  odur ki, türklərin dünyada öz sözünü deməsi, özünün müstəqil siyasətini yeritməsi bir çoxlarına sərf etmir. Ona görə də qərbli siyasətçilərin, beynəlxalq təşkilatların əli ilə əleyhimizə danışır, bəyanatlar verirlər”.\nPolitoloq Azərbaycanın xarici işlər naziri Ceyhun Bayramovun  sərrast çıxışlarına diqqət çəkib: “Ceyhun Bayramovun bu dərəcədə ağıllı, mədəni şəkildə fikirini ifadə etməsi qarşı tərəf üçün \"soyuq duş\" effekti verib. Bunun başqa adı yoxdur - “diplomatik söyüşlə” Avropa siyasətçilərinin ikiüzlülüyünü ortaya qoydu. Azərbaycan ərazi baxımından böyük dövlət olmasa da, dünyada söz sahibi olan qurumlara - BMT-yə sözünü deməyi bacardı. BMT ABŞ-İngiltərə, Rusiya-Çin cütlükləri, bir qədər də ortada gəzən Fransanın maraqlarını ifadə edir.  Belə bir şəraitdə Azərbyacan xarici işlər nazirinin kifayət qədər cəsarətli çıxışı oldu, həqiqəti BMT rəsmilərinin üzünə dedi. İllərlə bu gözləntimiz olub. Ceyhun Bayramov Avropa siyasətini tam olaraq ifşa etdi\".\nPolitoloq deyib ki, Qərb aləmi şərqlilərə qısqanclıqla yanaşır, bizə “ağ zənci” kimi baxırlar: “Avropada müstəqil siyasətçilər yoxdur. Korrupsiya isə rəsmi səviyyədədir. Lobbiçilik haqda qanun qəbul ediblər və kim pulunu verirsə, ona da işləyirlər. Pul verən haqlıdır, haqsızdır, bu kimsəni maraqlandırmır. Bu baxımdan, Avropadan olan siyasətçilərdən inciməməliyik. Çünki bu adamlar rəsmiləşmiş korrupsiyadan bəhrələnib lobbiçiliklə məşğuldurlar. Bu baxımdan demokratiyadan dəm vurub antidemokratik addımlar atırsa, bu adamlara, sadəcə, fikir verməmək lazımdır. Ən gözəl cavabımız budur. Yeri gələndə də, Ceyhun Bayramov kimi hazırlıqlı rəsmilərin, siyasətçilərin cavabları olmalıdır”.\nElşən MƏMMƏDƏLİYEV,\n“Yeni Müsavat”",
        "views": "623",
        "date": "26.09.2023 13:22",
        "link": "https://musavat.com/news/uzde-bir-arxada-ayri-soz-deyen-dunya-siyasetcileri-ceyhun-bayramov-neye-isare-vurdu_1009002.html"
    },
    {
        "title": "Tehran Səudiyyə-İsrail yaxınlaşmasından narahatdır",
        "category": "Dünya",
        "content": "İran hakimiyyəti ABŞ prezident administrasiyasının himayə etdiyi İsrail və Səudiyyə Ərəbistanı arasında potensial sülh sazişinə necə yanaşacağını götür-qoy edir.\nMusavat.com xarici mediaya istinadla xəbər verir ki, islam respublikasının rəhbərliyi diplomatik addımla bağlı ritorikasını açıq şəkildə sərtləşdirsə də, yerli media ərəb dünyası ilə əlaqələrini gücləndirdiyi üçün daha praqmatik yanaşmaya ehtiyac olduğunu bildirir.\nBununla belə, Tehran üçün qırmızı xətt, görünür, Səudiyyə tərəfinin MOSSAD-ın həyata keçirdiyi əməliyyatlarda İsrailə yardım edib-etməyəcəyi olacaq.\nİran prezidenti İbrahim Rəisi Amerikanın CNN telekanalının əməkdaşı ilə söhbətində Səudiyyə-İsrail normallaşmasının uğursuzluğa düçar olacağına əminliyini ifadə edib.\n\"Fars körfəzinin ərəb ölkələrində insanlar İsrailin hərəkətlərinə güclü nifrət bəsləyirlər\", - icra hakimiyyətinin başçısı qeyd edib və xatırladıb ki, razılaşmaların əldə edilməsində əsasən ABŞ iştirak edir və amerikalılar bir növ sionist rejim üçün təhlükəsizlik yaradırlar, bəzi ölkələrin İsraillə münasibətlərinin normallaşması isə belə təhlükəsizliyi təmin etmir”.\nRaisi əlavə edib ki, yəhudi dövləti “daxili çəkişmələr və çətinliklərlə üzləşib”.\nMusavat.com\n ",
        "views": "317",
        "date": "26.09.2023 13:18",
        "link": "https://musavat.com/news/tehran-seudiyye-israil-yaxinlasmasindan-narahatdir_1008983.html"
    },
    {
        "title": "Rusiya məhkəməsi Rövşən Əsgərov barəsində QƏRAR VERDİ",
        "category": "Region",
        "content": "Moskvanın Savyolovski Məhkəməsi “Nə? Harada? Nə vaxt?” televiziya şousunun keçmiş oyunçusu Rövşən Əsgərovu yenidən cərimələyib.\nMusavat.com xəbər verir ki, bu barədə TASS məlumat yayıb.\nQeyd olunub ki, xarici agent fəaliyyəti haqqında qaydaları pozduğuna görə Rövşən Əsgərov 40 min rubl məbləğində inzibati cərimə cəzasına məhkum edilib.\nXatırladaq ki, bundan əvvəl rusiyalı müstəntiqlər sosial şəbəkələrdəki paylaşımına görə Rövşən Əsgərova qarşı cinayət işi açıb. O, aprelin 6-da feysbuk sosial şəbəkəsində Sovet İttifaqının marşalı Georgi Jukovun xatirəsini təhqir edən və nüfuzdan salan məlumat yayıb. Hazırda R.Əsgərov federal axtarışdadır.\nMusavat.com",
        "views": "1574",
        "date": "26.09.2023 13:15",
        "link": "https://musavat.com/news/rusiya-mehkemesi-rovsen-esgerov-baresinde-qerar-verdi_1008996.html"
    },
    {
        "title": "Əliyevin mükəmməl Xankəndi strategiyası: bənd-bənd reallaşan reinteqrasiya",
        "category": "Siyasət",
        "content": "Deputat: “Gələcək görüşlərdə idarəçiliklə bağlı addımlar da atılmalıdır”\nAzərbaycan dövlətinin həyata keçirdiyi lokal antiterror tədbirləri öz ciddi nəticələrini verməkdədir. Artıq Ordumuz və digər dövlət atributlarımız Qarabağ ermənilərinin yaşadığı və Azərbaycana tabe olmayan bölgələrdədir. Qarabağın, demək olar ki, bütün ərazilərində nəzarəti ələ almışıq. Xankəndidə bayrağımızın qaldırılmasına hazırlıq gedir.\nBu məlumatı həm ön xətdə, döyüş meydanında olan hərbçilərimiz, həm də erməni qaynaqları təsdiqləyir. Hələ ki Xankəndinin mərkəzində Rusiya sülhməramlılarının nəzarəti mövcuddur. Ancaq bu nəzarət Azərbaycan tərəfi ilə razılaşdırılmış şəkildə həyata keçirilir.\nHabelə, erməni mediası bir çox ermənilərin Qarabağda yaşamaq istəməyərək, Ermənistana köçdüyünü yazır. Onlar Laçın sərhəd-keçid məntəqəsindən yoxlanaraq, Ermənistana keçirlər.\n Azərbaycan KİV-i də onları lentə alıb. Ermənistana gedənlər deyiblər ki, onlara Azərbaycan tərəfdən heç bir təzyiq yoxdur, sadəcə, özləri könüllü şəkildə gedirlər.\nBeləcə, “qamçı və kökə” siyasətini uğurla reallaşdıran Azərbaycan reinteqrasiya prosesini də qüsursuz şəkildə, yavaş-yavaş irəliyə aparır. Öz prioritetlərinə sadiq qalan Bakı bu məqsədlə Qarabağdakı erməni əsilli vətəndaşlarına humanitar yardımları da davam etdirir. Xəbər verildiyi kimi, Qarabağ bölgəsindəki erməni sakinlərin ehtiyaclarının təmin olunması üçün Ağdam-Xankəndi yolu ilə göndərilən ərzaq yükü ünvana çatdırılıb və avtomobil karvanı geri dönüb.\nYeri gəlmişkən, artıq Qarabağda yaşayan erməniəsilli sakinlərdən Azərbaycan vətəndaşlığı almaqla bağlı müraciət edənlər var. Bunu jurnalistlərə açıqlamasında Daxili İşlər Nazirliyinin (DİN) Mətbuat Xidməti İdarəsinin rəisi Elşad Hacıyev deyib. Onun sözlərinə görə, erməniəsilli sakinlərin Azərbaycan Konstitusiyasına uyğun olaraq vətəndaşlıq məsələlərinə baxılacaq.\nXatırladaq ki, Prezident İlham Əliyevin tapşırığı ilə Qarabağ bölgəsində sosial, humanitar, iqtisadi və infrastruktur məsələlərinin həlli məqsədilə baş nazirin müavini Şahin Mustafayevin rəhbərliyi altında İşçi Qrup yaradılıb. 2023-cü il sentyabrın 20-dən etibarən İşçi Qrup tərəfindən aşağıdakı tədbirlər həyata keçirilib:\n- 2023-cü il sentyabrın 22-də Fövqəladə Hallar Nazirliyi tərəfindən erməni sakinləri üçün 40 tonluq ərzaq məhsulları və gigiyenik vasitələrdən ibarət 2 yük avtomobili və 2 çörək dolu avtomobil fəaliyyətdə olan Ağdam-Əsgəran-Xankəndi yolu ilə yola salınıb;\n- erməni sakinlərinin ilkin tibbi yardım və qida ilə təmin olunması məqsədilə Fövqəladə Hallar Nazirliyi tərəfindən Ağdam, Füzuli və Kəlbəcərdə 1000 nəfərlik çadır düşərgələri qurulub. Ərazidəki polis qüvvələri, hərbi heyət və mülki işçilər tərəfindən erməni sakinlərə yerlərdə ilkin tibbi yardım və müvafiq dəstək göstərilir;\n- sentyabrın 21-də Yevlax şəhərində keçirilmiş görüşdə erməni sakinlərin nümayəndələrinin xahişinə uyğun olaraq, ilk növbədə, bağçalar, təcili tibbi yardım və yanğınsöndürmə xidmətləri olmaqla, yanacaq-sürtgü materiallarının göndərilməsi təmin ediləcək;\n- Rusiya sülhməramlı qüvvələrinin kontingentinin şəxsi heyətinin istifadəsi, eləcə də sülhməramlılar vasitəsilə mülki əhaliyə çatdırılması üçün Laçın-Xankəndi yolu ilə ərzaq və gündəlik tələbat mallarının keçidi təmin olunur;\n- Beynəlxalq Qırmızı Xaç Komitəsi (BQXK) tərəfindən Ağdam-Əsgəran-Xankəndi və Laçın-Xankəndi yolu ilə ərzaq, dərman preparatları və uşaq qidasından ibarət yüklərin aparılmasına, təşkilatın Bakı və Cenevrə ofislərindən Xankəndidə olan alt-ofisinə əlavə heyətin ezam olunmasına şərait yaradılır;\n- BQXK-nın müraciəti əsasında tibbi yardıma ehtiyacı olan şəxslərin Ermənistana təxliyəsi üçün zəruri imkanlar yaradılır.\nSentyabrın 23-də isə Azərbaycanın mərkəzi hakimiyyəti Qarabağ bölgəsinin erməni sakinləri üçün yanacaq göndərib. Məlumata görə, 2023-cü il sentyabrın 21-də Yevlax şəhərində keçirilmiş görüşdə Azərbaycanın Qarabağ bölgəsində yaşayan erməni sakinlərin nümayəndələrinin, ilk növbədə, bağçaların, təcili tibbi yardım və yanğınsöndürmə xidmətlərinin yanacaq-sürtkü materialları ilə təmin edilməsi xahişinə uyğun olaraq, sentyabrın 23-də Bərdə-Ağdam-Əsgəran-Xankəndi yolu vasitəsilə 24 ton benzin, 40 ton dizel yola salınıb.\nAzərbaycan reinteqrasiya prosesini də qüsursuz şəkildə, yavaş-yavaş irəliyə aparır. Öz prioritetlərinə sadiq qalan Bakı bu məqsədlə Qarabağdakı erməni əsilli vətəndaşlarına humanitar yardımları da davam etdirir. Xəbər verildiyi kimi, Qarabağ bölgəsindəki erməni sakinlərin ehtiyaclarının təmin olunması üçün Ağdam-Xankəndi yolu ilə göndərilən ərzaq yükü ünvana çatdırılıb və avtomobil karvanı geri dönüb.\nQızıl Aypara Cəmiyyətinin (AzQAC) baş katibi Ceyhun Mirzəyev “Yeni Müsavat”a bildirdi ki, humanitar yüklü avtomobillər hələ də Ağdam yolunda gözləyir. O qeyd edib ki, AzQAC bununla bağlı təlimat gözləyir: “İçərisində 40 ton un məmulatları olan iki TIR Ağdam-Xankəndi yolunun üzərindəki Rusiya sülhməramlılarının postunun qarşısında gözləyir. Heç bir narahatlığımız yoxdur. Bu həftə nələr baş verəcəyini demək çətindir. Hər an vəziyyət dəyişə bilər. Tam hazırıq, təlimat verilən kimi humanitar yükü Xankəndi sakinlərinə verib qayıda bilərik”.\n Arzu Nağıyev\nMillət vəkili Arzu Nağıyev “Yeni Müsavat”a şərhində qeyd etdi ki, Azərbaycan Qarabağda yaşayan erməni əsilli sakinlər üçün lazımi şəraiti yaratmaqda davam edir: “Lokal antiterror tədbirləri keçirilən zaman kəndlərindən, evlərindən qaçan, eyni zamanda Xankəndi istiqamətində gedən, sülhməramlı qüvvələrin nəzarətində olan Xocalı hava limanında çoxsaylı erməni əsilli sakin var. Onlar arasında artıq köçən də var, köçməyə hazırlaşan da. Onlar arasında yaralılar, xəstələr də var. Qondarma qurumun nümayəndələri əhalini təmin etmək iqtidarında, açığı, heç marağında da deyillər. Buna görə də sentyabrın 21-də Yevlaxda keçirilən görüşdə əsas məqsəd sosial məsələlərin həll edilməsi idi. Azərbaycan hökuməti tərəfindən təşkil edilən komissiyaların işləməsi mühüm  məsələdir. Onlar müvafiq istiqamətlər üzrə fəaliyyətlərini davam etdirirlər. Bu gün əsas məsələ psixoloji gərginliyi azaltmaq üçün sosial məsələlərin həllidir. Bu istiqamətdə humanitar yardım mühüm amildir, çünki reinteqrasiyanın əsası dövlətə və dövlətçiliyə inamdır. Bu istiqamətdə Azərbaycan hökuməti bütün lazımi tədbirləri həyata keçirir. Gələcək görüşlərdə idarəçiliklə bağlı addımlar da atılmalıdır”.\nA.Nağıyev vurğuladı ki, bu gün ən ciddi problem qanunsuz silahlı birləşmələr vasitəsilə Qarabağda yaşayan ermənilərə təzyiqlərin və tələblərin qarşısının alınmasıdır: “Azərbaycan bayrağı altında, konstitusiyamıza uyğun olaraq yaşamaq istəyən sakinlərə zəruri şərait yaradılacaq. Belə bir çətin zamanda onların ehtiyaclarının qarşılanması ən mühüm məsələdir. İstər Fransa, istərsə də digər dövlətlərə məxsus yükün Azərbaycan ərazisinə daxil olması ölkəmizin sərhəd və gömrük prosedurlarına uyğun olmalıdır. Yoxlama həyata keçirilməli, proses Beynəlxalq Qırmızı Xaç Komitəsi və Qızıl Aypara Cəmiyyətinin vasitəçiliyi ilə həyata keçirilməlidir. Digər məsələlər yerli qanunvericilik çərçivəsində həll oluna bilər. Bu gün Azərbaycan Qarabağ iqtisadi rayonunda sülhməramlı qüvvələrlə birlikdə problemlərin həllində iştirak edir. Dövlətçiliyin bərpası istiqamətində ciddi addımlar atılacaq və Xankəndidə Azərbaycan bayrağının dalğalanması ilə nəticələnəcək”.\nNigar HƏSƏNLİ,\n“Yeni Müsavat”\n     ",
        "views": "596",
        "date": "26.09.2023 13:14",
        "link": "https://musavat.com/news/eliyevin-mukemmel-xankendi-strategiyasi-bend-bend-reallasan-reinteqrasiya_1008999.html"
    },
    {
        "title": "Qarabağın erməni sakinləri üçün növbəti dəfə yanacaq göndərilib",
        "category": "Ölkə",
        "content": "Azərbaycan Dövlət Neft Şirkətinə (SOCAR) məxsus 2 nəqliyyat vasitəsi ilə Qarabağın erməniəsilli sakinləri üçün yanacaq göndərilib.\n“Report”un Qarabağ bürosu xəbər verir ki, yük avtomobilləri Ağdam-Əsgəran-Xankəndi yolu ilə yola salınıb.\nYük avtomobillərində 30 ton Aİ-92 markalı benzin, 34 ton dizel yanacağı aparılıb.\nQeyd edək ki, yanacaq 2023-cü il sentyabrın 21-də Yevlax şəhərində keçirilmiş görüşdə Azərbaycanın Qarabağ bölgəsində yaşayan erməni sakinlərin nümayəndələrinin xahişinə uyğun olaraq göndərilib.",
        "views": "387",
        "date": "26.09.2023 13:14",
        "link": "https://musavat.com/news/qarabagin-ermeni-sakinleri-ucun-novbeti-defe-yanacaq-gonderilib_1008995.html"
    },
    {
        "title": "Abramyandan Paşinyan haqqında ŞOK SÖZLƏR ",
        "category": "Region",
        "content": "“Ermənistan hökuməti, heç birimiz sizin xəyanətkar davranışlarınıza şübhə etmirik, lakin siz Qarabağdan hərəkəti ləngitmək üçün Kornidzorda süni xaos yaratmaqla öz vicdanınızı tamamilə itirdiniz”.\nMusavat.com erməni mediasına istinadən xəbər verir ki, Ermənistan parlamentində müxalif “Şərəf duyuram” parlament fraksiyasının katibi Tiqran Abramyan öz feysbuk səhifəsində belə bir müraciət edib.\n“Azərbaycanlılar azmış kimi, yerli iqtidar da erməniləri bir çox şeydən məhrum edir. İnsanların hərəkətini sürətlə tənzimləyin - sosial təminatdan tutmuş, avtomobillərin keçidinə qədər. Paşinyan hökumətinin əxlaqsızlığının həddi-hüdudu yoxdur”, - deyə Abramyan yazıb.\nMusavat.com",
        "views": "854",
        "date": "26.09.2023 13:09",
        "link": "https://musavat.com/news/abramyandan-pasinyan-haqqinda-sok-sozler_1008992.html"
    },
    {
        "title": "“Neftçi”nin yeni strukturu TƏSDİQLƏNDİ",
        "category": "İdman",
        "content": "“Neftçi”nin yeni strukturu təsdiqlənib.\nMusavat.com-un klubun rəsmi saytına istinadən məlumatına görə, paytaxt təmsilçisinə Müşahidə Şurası rəhbərlik edir.\nKlubun baş icraçı direktoru Fərrux Mahmudov, Müşahidə Şurasının idman üzrə müşaviri isə Kamil Məmmədovdur. Strukturda yeni departamentlər qruplaşdırılıb. İdman direktoru isveçli mütəxəssis Yens Andersson, administrativ işlər üzrə direktor isə Səbuhi Rzayevdir. Maliyyə üzrə direktor vəzifəsini Namiq Əlizadə icra edir.\n“Neftçi”nin Media, marketinq və ictimaiyyətlə əlaqələr departamenti kommersiya və kommunikasiyalar üzrə iki hissəyə ayrılıb. Kommersiya üzrə direktor Rüstəm Allahverdiyev, kommunikasiyalar üzrə direktor isə Aysu İbrahimlidir.\nYenilənmiş struktur daha da mərkəzləşdirilib. Buna əsasən, departamentlər baş icraçı direktora tabedir, baş icraçı direktor isə müvafiq olaraq Müşahidə Şurasına hesabat verir.",
        "views": "391",
        "date": "26.09.2023 13:07",
        "link": "https://musavat.com/news/neftci-nin-yeni-strukturu-tesdiqlendi_1008981.html"
    },
    {
        "title": "Kələkbaz obrazının mahir ifaçısı olan aktyor kələklə üzləşib",
        "category": "Dünya",
        "content": "Rusiyada polis əməkdaşları tanışının dələduzluq etməsi, nəticədə şikayətçinin əmanətlərini itirməsi və gözlənilən ödənişləri almaması barədə məlumat verən 41 yaşlı kişinin müraciəti əsasında araşdırma aparır.\nMusavat.com Rusiya mediasında istinadla xəbər verir ki, bu barədə paytaxt polisinin mətbuat xidmətindən məlumat verilib.\nSentyabrın 24-də 1982-ci il təvəllüdlü kişi Rusiyanın Presnenski rayonu üzrə polis idarəsinə müraciət edib. O, ortaq biznesdə iştirak etmək üçün dostuna pul köçürdüyünü, lakin gözlənilən ödənişləri almadığını deyib.\nŞikayətçinin sözlərinə görə, o, dələduzluq fəaliyyətinin qurbanı olub.\n“Bu faktla bağlı yoxlama aparılır, onun nəticələrinə əsasən qanunvericiliyə uyğun qərar veriləcək”, - agentliyin həmsöhbəti bildirib.\nHüquq-mühafizə orqanları aktyor Artem Tkaçenkonun polislə əlaqə saxlamasına aydınlıq gətirib. O, 2021-ci ilin sonunda sahibkar Qriqori M. ilə görüşdüyünü, onu kriptovalyutalarla ticarət əməliyyatları ilə bağlı biznesə investisiya qoymağa və hər ay gəlirin 10%-ni almağa dəvət etdiyini söyləyib.\n“Daha sonra mənfəət azaldı və sonra kripto pul kisəsinə giriş bağlandı. İlkin ziyan təxminən 200 min dollar və 6 milyon rubl təşkil edib”, - deyə hüquq-mühafizə orqanlarının nümayəndəsi əlavə edib.\nArtem Tkaçenko 1982-ci ildə Kalininqradda anadan olub. O, “Ekspropiator”, “Qılıncdaşıyan”, “İndiqo”, “Qırmızı kraliça”, “Şeytan ovu”, “Sezar”, “Cənub gecələri”, “Bir nəfəs” kimi film və seriallarda rol alıb.\n\nMaraqlıdır ki, aktyor “Ekspropiator” serialında fırıldaqçı oğru obrazını ustalıqla yaradıb.\nMusavat.com",
        "views": "631",
        "date": "26.09.2023 12:57",
        "link": "https://musavat.com/news/kelekbaz-obrazinin-mahir-ifacisi-olan-aktyor-kelekle-uzlesib_1008975.html"
    },
    {
        "title": "Xankəndidəki yaralıları aparan ilk helikopter Qarakilsəyə enib",
        "category": "Qarabağ xəbərləri",
        "content": "Xankəndidə baş verən partlayışda ölənləri daşıyan ilk helikopter Qarakilsəyə enib.\nMusavat.com xəbər verir ki, bu barədə Ermənistan Səhiyyə Nazirliyi məlumat yayıb.\nBildirilib ki, yaralılar oradan paytaxtdakı tibb mərkəzlərinə aparılacaqlar. İlk helikopterlə neçə yaralının daşındığı konkretləşdirilməyib.\nMusavat.com",
        "views": "1147",
        "date": "26.09.2023 12:54",
        "link": "https://musavat.com/news/xankendideki-yaralilari-aparan-ilk-helikopter-qarakilseye-enib_1008984.html"
    },
    {
        "title": "“Azərbaycanın bir sıra rayonlarının xəstəxanaları Xankəndidən pasiyent qəbul etməyə hazırdır”",
        "category": "Son xəbər",
        "content": "“Dünəndən etibarən Azərbaycanın Ağdam, Sabirabad və Saatlı rayonlarındakı xəstəxanalar xeyli sayda Xankəndidən olan pasiyent qəbulu üçün boşaldılıb və bu xəstəxanalar əlavə tibb işçiləri ilə gücləndirilib”.\nMusavat.com xəbər verir ki, bu barədə Azərbaycan Prezidentinin köməkçisi - Prezident Administrasiyasının Xarici siyasət məsələləri şöbəsinin müdiri Hikmət Hacıyev “X” sosial şəbəkəsində yazıb.",
        "views": "483",
        "date": "26.09.2023 12:52",
        "link": "https://musavat.com/news/azerbaycanin-bir-sira-rayonlarinin-xestexanalari-xankendiden-pasiyent-qebul-etmeye-hazirdir_1008989.html"
    },
    {
        "title": "Qərbi Azərbaycan İcmasında Cəlaloğlu və Hamamlı rayon icmalarının nümayəndələri ilə görüş keçirilib\nFOTO",
        "category": "Son xəbər",
        "content": "Sentyabrın 23-də Qərbi Azərbaycan İcmasının inzibati binasında Cəlaloğlu və Hamamlı rayonları İcmaları ilə görüş keçirilib.\n\nTədbiri giriş sözü ilə açan Qərbi Azərbaycan İcmasının İH-nin sədri, millət vəkili Əziz Ələkbərli tədbir iştirakçılarını salamlayaraq İcmanın bugünə qədərki fəaliyyəti, Qayıdış Konsepsiyası və qarşıda duran vəzifələr, o cümlədən rayon və kənd icmalarının əhəmiyyəti, formalaşma prosesi barədə danışıb.\nSədr texnika elmləri namizədi, Bakı Dövlət Universitetinin İqtisadi-təsərrüfat işləri üzrə prorektoru Ramazanlı Nəbi Əhməd oğlu Cəlaloğlu və Hamamlı rayonları üzrə İcma sədri seçilməsi barədə tədbir iştirakçılarını məlumatlandırıb.\n\nDaha sonra çıxış üçün söz Cəlaloğlu və Hamamlı rayonları üzrə İcma sədri Nəbi Ramazanlıya verilib. O, Cəlaloğlu və Hamamlı rayonları üzrə İcma sədri kimi, Qərbi Azərbaycan İcmasının rəhbərliyinə ona göstərdiyi etimada görə öz təşəkkürünü bildirmiş, sözügedən rayonların tarixi, görkəmli şəxsiyyətləri, əhalisinin keçdiyi çətin yolla bağlı ətraflı məlumat verib. Daha sonra görüşdə Cəlaloğlu və Hamamlı rayonları üzrə İcmanın formalaşması məsələsinə baxılmış, müzakirələrdə İcmanın Bakının Nərimanov rayonu üzrə nümayəndəsi Təmraz Tağıyev, İcmanın Loru Pəmbək mahalı üzrə koordinatoru Fərhad Qəmbərov, telejurnalist, doktorant Fəxriyyə Lilpar, Azərbaycan Dillər Universitetinin rektorunun məsləhətçisi, iqtisad üzrə fəlsəfə doktoru Anar Osmanov, Azərbaycan Tibb Universitetinin Əczaçılıq fakültəsinin dekanı, dosent Kamandar Yaqubov, Azərbaycan Tibb Universitetinin (ATU) Əczaçılıq texnologiyası və idarəçiliyi kafedrasının müdiri professor, əczaçılıq elmləri doktoru, əməkdar müəllim Məhbubə Vəliyeva, Azərbaycan Tibb Universitetinin Yoluxucu xəstəliklər kafedrasının müdiri, Dosent Cəlal İsayev və başqaları çıxış edərək təkliflərini veriblər.",
        "views": "299",
        "date": "26.09.2023 12:51",
        "link": "https://musavat.com/news/qerbi-azerbaycan-icmasinda-celaloglu-ve-hamamli-rayon-icmalarinin-numayendeleri-ile-gorus-kecirilib_1008988.html"
    },
    {
        "title": "Əliyevin 45 günlük müharibəsi: İrəvanı Bakıya birləşdirmək planı - Zahid Orucdan SENSASİON BAXIŞ",
        "category": "Siyasət",
        "content": "I Pyotrun Xəzərətrafı ərazilərin fəthi ilə başlayan, Qara dəniz və Krımda, o cümlədən Zaqafqaziyada Persiyaya və Osmanlıya qarşı vahid xristian cəbhəsini təşkil edən siyasəti fasilələrlə yüz minlərlə insanın ölümünə, davamlı köçürülmə və etnik-milli xəritələrin dəyişməsinə səbəb olandan 300 il sonra nəhayət, burulğan kimi çəkilib gedir, böyük Qafqazın gerçək tablosunu üzə çıxarır. Coğrafi yüksəklikləri istehkamlara çevrilməkdən xilas edən İlham Əliyev regionun bütün xalqlarını xilas edir. İrəvan küçələri qlobal-siyasi dəyişiklikləri geri döndərmək gücündə deyil.\nƏliyevin “zəhər yuva”sı adlandırdığı, əsrlərdir açılmayan Qara Bağın-Qordi düyününün kəsilib atılması müxtəlif quruluşlardan keçən iki xalqın zorən qatıldığı Lenin-Stalin imperiyasında 70 illik dinclikdən savayı başqa tarix tanımır. Nifaq ocağının sönməsi ilə yeni arxitektura quruculuğu qaçılmazdır. Əliyev, Ərdoğan və Putin arasında razılaşma qlobal hücumlara tab gətirən hələ ki, yeganə platformadır.\n34 il öncə Çauşeskonu edam kötüyünə apararkən lənətlədiyi Qarabağ Sovetlər Birliyinin çöküşü, sepatizm virusunun yayılması ilə Osetiya, Abxaziya, Dnestryanını anomaliyalara gətirdi. İndi əks proseslər yenə bizim bölgəmizdən başlayıb. Yüz illərdir  “parçala və hökm sür” siyasəti, Əliyevin “birləşdir və idarə et” hökmü ilə əvəzlənir. Qafqazın vahidliyi və harmonik inkişafı bərpa olunur, tarixin fəlakətli və qanlı axınları sinxronlaşır, bir-birilə toqquşan mədəni, siyasi və hərbi mənafelər nəhayət, uzlaşmaya qovuşur.\nGerçəkdən daha nə qədər öldürmək olar? Uzaq paytaxtlara “əllərinizi çəkin” deyən  Əliyev təkcə təmsil etdiyi xalqı deyil,  on illərdir səngərdə ömür sürən osetin və svanın, abxaz və gürcünün, əsrlərdir bölgənin ağır taleyini paylaşan ləzginin, avarın, nəhayət, 300 ildir liderlərinin yanlış qərarlarından külli itkilərə məruz qalan ermənilərin, onların dağıdıcı əllərindən ziyan çəkən azərbaycanlıların  mənafelərinin vahid ifadəçisidir. Böyük Üzeyirin 1919-cu ildə uzaqgörənliklə yazdığı “ey qafqazlılar, birimizin evi yananda, digərimiz rahat yaşaya bilmərik” çağırışı indi Vahid Qafqaz Evinin ortaq Uvertürası, inqilabi Marselyozası sayıla bilər. Həqiqətən, nə qədər qırıcılıq əsatirləri, düşmənçilik Vetxiy Zavetləri və proqramları bəstələmək olar? Bəs Birgə Yaşamın  və Sülh Kitabının Quranını kim yazacaq? Sayad Novanın insani çağırışların sonunda türk nifrəti marşı– “atel turk’” i beyinlərdən yuyacaq?\nMəgər, Daşnaksütunun 1898-ci il ideallarını 21-ci əsr reallığına daşımaq olar? Ən azı 3 sənaye inqilabı qədər köhnələn baxışları diri saxlayanlar yalnız siyasi avantüristlərdir. Milyonlarla əməksevər insanı, oxşar mədəni kökləri, təsərrüfat ənənələri və tale birliyi, bənzərsiz coğrafi və iqlim zənginliyi bir-birilə dinc şəraitdə yaşamaq üçün yetərli deyilmi?\nİsa Məsihin İncilində dediyi kimi, indi daşların geri qayıdan vaxtıdır. 44+1=45 günlük Parlaq Milli Zəfər Epopeyası təkcə bir xalqın 3 əsrlik məğlubiyyətlərinin və acılarının sonu deyil, həm də ən azı 3 formasiyada- çarizm, sovetlər və müstəqillik dövründə erməni-azərbaycanlı, əslində isə qlobal müharibənin ədalətli sonu deməkdir.\n20 illik strateji səbr və iradə, yorulmaz çalışmalar, Uca Tanrıdan torpaq istəyən milyonların duası nəhayət, qələbə çalır, uzaqgedən planlar udur, yeni dünya nizamı üçün bənzərsiz nümunə yaranır. İndi tam qətiyyətlə demək olar ki, Sovetlər Birliyini dağıdan Qarabağ nüvəsi 3 il əvvəl ikinci genişmiqyaslı müharibəyə çəkiləndə hələ başlamamış Rusiya-Ukrayna davasının 19-20 sentyabrdan sonra NATO-Rusiya savaşına çevrilməsi və nüvə təhlükəsini önləməsi üçün daha çox Azərbaycan liderinin barış missiyasına haqlı yol açır. Tehran 43-ə, Potstdama deyil, Bakıda iki qardaş xalqın-rus və ukraynalıların görüşünü təşkil etmək olar. 51 dövləti kollektiv Qərb sayan Putin öz ana şəhərini kiməsə vermək istəmir, övlad mülkünü də nüvə silahı ilə qoruyacağına əmindir.\nBəli, regionda tektonik silkələnmələr nəhayət, sabitləşir, dünənədək qarşı duran səngərlərdə bir-birini məhv edən İmamverdi Allahverdiyə su verir. Gözlərimiz önündə titanik mədəni və geosiyasi inqilab baş verir. 300 illik makrozaman çərçivəsində formalaşan Rus-Erməni ittifaqı dərin çat verir, bir-birilə qarşı duran səngərlərə çəkilir. Putin I Pyotrun köçürülmə qərarının ona cənubda daimi qeyri-sabitliyi yaxşı görür, gətirdiyi baş ağrıları çözməyə resurslar xərcləmək istəmir və ərazinin titullu xalqına söykənməyə qərar verir. Doğru seçimdir.\nHəm də ağılasığmazdır. Axı Rusiya imperiyasının dəyişilməz postulatları var: İsrail Orinin planına Qərbdən dəstək almadığını görən Çarın 1711-ci ildə çıxardığı dekretlə o vaxtkı cənub arealına-Azərbaycan xanlıqları və Kartli-Kaxet çarlığı ərazilərinə köçürülən ermənilərin sadiqi-millət statusu itir, Moskvaya hökmranlıq, mühüm ticarət sövdələşmələri gətirən və Türkiyəni, İranı, Azərbaycanı, o cümlədən kollektiv Qərbin Cənuba doğru genişlənməyə qoymayan İrəvanı yenidən azərbaycanlılarla birgə idarəçiliiyə qaytarır. Gündəliyi əsrlərdir kənardan göndərilən qədim bir diyar əski statusunu bərpa edir. Əliyevin mənəvi-siyasi hakimiyyətinin ucaldığı tarixi məkanda İrəvanla Bakının birləşməsinə etiraz etməyə səbəb qalmır. Axı Xankəndidə 1988-ci ildən start götürən savaş məhz Rəvanqulu xanın yurdundan başlanmışdı. Orada da başa çatmalıdır.Xaosun sistemi olduğu kimi, nizamın da öz qanunauyğunluğu var. Elə isə Pyotrun Qafqaz siyasətinin aqibəti necə olacaq, sisianovların və paskeviçlərin  daha sülhpərvər müasiri kulakovlar kürəyini kimə söykəyəcək?! Əliyevin qalibiyyəti həm də Rəvanqulu xanın haqqını geri qaytarır.\nƏlbəttə, Qafqazın yeni statusu və insanların davranışlarının kəskin formatlanmaya məruz qalması milli liderlərin qarşısında mühüm tələblər qoyur. Görkəmli mütəfəkkir, parlaq dövlət xadimi Nəriman Nərimanovun hər üç respublikada qəbulundan daha yüksək nüfuzu ilə fərqlənən İlham Əliyevi gürcü, erməni və azərbaycanlı cəmiyyətlərinin şovinistlərindən, xarici təsir agentlərindən kim qoruyacaq?\nƏgər Rusiya siyasətini və müttəfiqlərini dəyişirsə, müasir Azərbaycan dövlətinə  miras qalan və uzun on illərdir daşlaşan əsatirlər, elmi, mədəni, ədəbi və nəhayət, hərbi xoflara çevrilən antirus ovqatından millətimizi kim çıxaracaq, birgə gələcək qurmağa, yaxud antiMoskva forpostuna çevrilməməyə gücümüz çatacaqmı? Düşüncə adamlarımız 2022-ci ilin 22 fevral anlaşmasını-Ukraynaya savaşdan iki gün əvvəl imzalanan, Vətən müaribəsindən sonra ərazi bütövlüyü və müstəqilliyə şimaldan gələn təhlükəni bloklayan tarixi sənədi 1 əsr əvvəlki və sonrakı taleyimizlə müqayisə edə bilərmi? Öz cəmiyyətlərinə xaricdən gündəlik sırıyanların cəngindən alan qüvvələrin sayı və tərəfdarları nə qədərdir? Sualların hər birinə aydın cavab tələb olunur.\nÇünki ruslardan fərqli olaraq, ermənilərin həm özlərinə, həm də məskunlaşdıqları coğrafiyaya bəlalar gətirən böyük torpaq nəzəriyyəsi və inancları iflasa uğradıqca, ümumregional razılaşma, anlaşma və birgə yaşam məramı üstünlük qazanır. Təkcə Rusiyanın deyil, Amerika və Qərb dövlətlərinin də əlində silaha çevrilən “erməni məsələsi” qapandıqca, sadə erməni təmsilçisi Brüsselə və Praqaya, yaxud okeanın o tayına deyil, Azərbaycanın mərkəzi qovşaqlarından birinə-Yevlax şəhərinə pənah gətirir. Əlbəttə, iki xaqın davasında bu təslimiyyət hadisəsidir, lakin bölgəni sarsıdan ənənəvi baxışların, ideologiyaların, kitabların, mədəniyyətlərin-əslində mövcudluq formasının yenisi ilə əvəzlənməsi indi daha vacibdir. Bir az irəli gedərək deyək ki, İrəvanın hökumət taxtında ağır günlərini yaşayan və hər tərəfdən süngüyə alınan Paşinyan iqtidarı xalqına bəlalar gətirən 300 illik mirasdan-“soyqırımla var olma və dövlət qurma” fəlsəfəsindən qurtulmağa hazır görünür. O haqlı olaraq, deyir: “Biz imperiyalara alət olduğumuz üçün dövlətimizin kadastr sənədi özümüzdə deyil”. Aksiomadır, bir millətin tarixi təyinatını-qarşı olmaq kodunu dəyişməyə qadir ayədir.\nI Pyotrun davamçıları 1804-cü ildə  Kürəkçay müqaviləsi ilə Qarabağa sülhpərvər missiyayla gələndə Qacar (İran) şahlarının qəzəbindən qorunan İbrahimxəlil xanın  qətli sonralar Rusiya ilə ittifaq quran bütün rəhbərləri qorxutdu. Lakin tarix birinci dəfə faciə, ikinci dəfə məzhəkə şəklində təkrarlanır. Axı Gülüstan və Türkmənçay, Moskva və Qars sənədlərində iki döyüşən xalqın-azərbaycanlılar və ermənilərin taleləri heç vaxt öz əllərində olmayıb. 200 il əvvəl Qarabağa gələn rus orduları tarixində ilk dəfə Azərbaycana qarşı səngərdə yer almır, sirli atəşlə həyatlarını itirən silahdaşlarına görə qisas çıxmadan qalıcı və ədalətli sülhün inşasına çalışır. Bir vaxtlar İrəvanı azərbaycanlılarla birgə idarə edən ruslar, sonralar Osmanlı, 20-ci əsrin əvvəlində Almaniya, Britaniya və nəhayət, əsrin sonlarında kollektiv Qərbin müxtəlif nüfuz qrupları ilə döyüşəndə ağıllarına gətirməzdilər ki, İlham Əliyev Ukraynanın bacarmadığını-internasional savaşı önləyə biləcək. Bənzərsiz hadisədir. Rusiyanın siyasəti 219 ildə ilk dəfə köklü dəyişikliyə uğrayır. Zəfərin geosiyasi konteksti və strateji  nəticəsi budur.\nHər bir Liderin vəzifəsi savaşa atılmazdan öncə müttəfiqlərini artırmaq, düşmənlərini azaltmaqdır. Xüsusilə də Şərqdə çoxlu millətçi rəhbərlərin əlləri siyasətdə gətirməyəndə xalqının qanı ilə savaş meydanında nəticəni dəyişməyə çalışmaq və daha böyük bataqlığa sürüklənmək ağır bir mirasdır. İlham Əliyev isə son 3 əsrdə hökm sürən gerçəkliyi dəyişir. Özünü 3-cü Roma adlandıran Moskva görünməmiş halda, erməni müttəfiqliyini birinci yerə qoymur. O artıq üzü qibləyə doğru, min ildir namaz qılanların torpağına son 30 ildə daxil olmaqla taxılan xaçkarlara aldanmır. 2020-ci ilin 27 sentyabrından və 2023-cü ilin 20 sentyabrından yeni tarix başlanır. Cəmi 5 il əvvəl Vətən savaşının prelüdiyası olan aprel döyüşləri zamanı ölkə başçısı deyir: “Ermənistanın Qarabağdan uzaqlaşması və məğlubiyyəti, onu vassal durumundan çıxaran yeganə yoldur”! İndi İrəvan küçələrində antiKreml pamfletləri səsləndirən on  minlərlə insanı, dünya ermənçiliyini hiddətləndirən də budur-İlham Əliyev qardaş Türkiyənin qlobal gücünü artıraraq, keçmiş sovet məkanında Putinlə-ikinci dünya müharibəsindən sonra heç bir dövlətlə onun qələbəsini tanıyan sənədi imzalamayan dövlət başçısı ilə anlaşmaya, geosiyasi sövdələşməyə necə nail olub? Cavab hətta sadə insanımıza da bəllidir-Heydər Əliyevin dövlət məktəbini keçməklə. Bəli, Azərbaycanın 21-ci əsrdə tək qalib dövlət və millət obrazı kövrək dünya təhlükəsizliyini xilas edir, dinclik və firavanlığın müjdəçisinə çevrilir.\nLakin Əliyevin tarixi missiyası nə Pənahəli xanın, nə Cümhuriyyət  qurucularının, nə də müstəqil Azərbaycanın rəhbərlərinə nəsib olmayan, lakin onların arzularının parlaq təntənəsidir. Sözsüz, qalibiyyət günlərində dünənə baxmadan uğurların zəncirini görmək çətindir. Ona görə də keçmişi gələcəyin peyğəmbəri adlandırırlar. 38 illik, Sovetlərin dağılmasından sonra bizə qarşı aparılan siyasəti unutmalı deyilik. Haqqımız yoxdur. Çəmbərəkəndin üzərindən bir dəfə asfalt çəkmişik. Daha unuda bilmərik. Haqqımız yoxdur. Məğlubiyyətə uğrayan təkcə Xankəndi yamaclarında 10 minlik ordu və Ermənistan, Sprük mifi deyil, həm də dünyanın titullu salonlarında və qədim sarkofaklı lojalarında illərdir bizə qarşı aparılan siyasətdir. Qələbəmizin əzəməti bundadır!\nOnu yalnız ermənilər üzərində qəbul etmək Zəfərə çox məhdud yanaşma olardı. Gəlin, tariximizin acı səhifələrindən bir neçəsini yenidən xatırlayaq-nə qədər ağır olsa da. Uduzanların siyahısı onsuz da nə vaxtsa unudulacaq. Çünki tarix yalnız qalibləri yadda saxlayır.\nBeləliklə, məğlub olan birinci ideoloji doktrin-hücumun ilk siqnalı, əmri olan Fransanın kommunist nəşri Humanite jurnalındakı Abel Aqanbekyanın Qarabağın Ermənistanla birləşdirmək çağırışıdr.1987-ci ildə nəşr olunan bədnam planı xalqımızın başına gətirilən faciələrin başlanğıcı sayırlar. Artıq o ideallar puç oldu, Humanite dərgisinin humanist və humanitar olmayan amalları geri oxuması məhkumiyyətdir.\nİkinci məğlublar cərgəsi, Kremldən Əliyevi uzaqlaşdıran Mixail Qorbaçov başda olmaqla bütün antiAzərbaycan sovet elitasıdır. Sonuncu SSRİ prezidentinin sağ qalıb Zəfərimizi görməsi ilahi ədalət idi. O hadisələrin-SSRİ Ali Sovetində aparılan müzakirələrin, Siyasi Bürodakı avantüraların hamısının üzərindən xətt çəkildi. Bir vaxtlar Akademik Ambarsumov deyirdi: “Erməni xalqının düşməni Əliyev 17 il imkan vermədi ki, Qarabağı ana dövləti Ermənistanla birləşdirək, tarixi şansı buraxmamlıyıq”! Ona görə balayanları, kaputikyanları, igityanları və yüzlərlə düşmənçilik kitabları yazanları məğlubların cərgəsinə qatmaq olar. Doğrudur, Yeltsin və Putin dövründə də Moksva elitasında xeyli ermənipərəst siyasətçilər olub və indi də var.\n  Lakin Azərbaycan mənafeləri naminə media və diplomatik cəbhədə köklü dönüşə nail olundu, Ermənistan əleyhinə şimalda çoxlu tərəfdarlar qazanıldı, balansı öz xeyrinə dəyişə bildi və nəhayət, İrəvan öz tarixi rolunu 180 dərəcə dəyişərək xaosa qərq oldu. Qələbəmizin mühüm amili düşməni geosiyasi labirintə salmaqdır. Əliyev-Putin münasibətlərinin müttəfiqlik sazişinədək inkişafı yeni qurnovlar və sorokinaların davamçılarına hücum şansı vermədi. Şimal informasiya məkanında antiAzərbaycan həmlələrin zəifləməsi təkcə bir faktı-90-cı illərdə mənfi və müsbət xəbərlərin nisbətinin 95/5 şəklində olmasının işğalın bəraətlənməsində mühüm rol oynadığının bariz sübutudur.\n  Üçüncü məğlublar dəstəsi. Siyasəti şahmat oyununa, fiqurları dövlətlərə, bəzənsə konkret şəxslərə bir tutduqları üçün dünyamiqyaslı adamların tutduqları qızışdırıcı rolu hazırkı Qarabağ erasının bağlandığı dövrdə xatırlamaqda fayda var. Sovet alimlərinin sürətlə silahlanma yarışına  hidrogen bombası ilə töhfə verən akademik Saxarov  sonralar onu yetirən sistemlə ideoloji rəqabətə keçərək ahıl yaşında SSRİ Ali Sovetinin tribunasından dəfələrlə antiAzərbaycan pamfletləri yayır, qanlı savaşa dəstək verirdi. Dağıdıcılığa xidmət edən və alim vicdanına sığmayan belə mövqelərinin hamısını toplayıb indi Qənimətlər Parkına, açıq Siyasət Sənədləri Sərgisinə  gətirmək olar. Qarabağın ilhaqına dəstək verənlərin əsərləri, kitabları, çıxış və hərəkətlərindən ibarət muzey ideyasının gələcək nəsilləri ideoloji təhlükələrə hazırlamaqda faydalı olar...\n  Dördüncü məğlublar dəstəsi-beynəlxalq siyasi və media şəbəkələri-dəyişilməyən missiya adlandırıla bilər. 35 il əvvəlki informasiya hücumunun müəllifləri elə bil reinkarnasiya ediblər, ölkəmizə qarşı bədnam kampaniyalarını bu gün də davam etdirirlər. Xatırlayaq, məsələn, o vaxt İspaniyanın məşhur El-Pais qəzeti xalqımıza həqarət edirdi,  Sofiya Şahab adlı müəllif Frans-Press səhifələrində, Bill Keller “Nyu York Tayms”da böhtan xarakterli silsilə yazılar yazırdı. “Millətçilik mütləq cəzalandırımalıdır”, okeanın o tayından media prokurorların verdikləri hökmlər beləydi. İngilis tarixçisi Kristofer Uiker Ermənistanı blokadada saxladığı üçün Bakını cəzalandırmağa çağırırdı. Bədnam baronessa Kerolayn Koks isə “etnik təmizləmənin və bötöv bir xalqın məhv edilməsinin qarşısını yalnız sanksiyalarla almağın” mümkünlüyünü iddia edirdi. İndi onların mənəvi balaları o missiyanı davam etdirirlər. Britaniyalı uzunömürlü intriqan 14 sentyabr 2023-cü ildə “humanitar faciənin” ardınca-əslində aylıq ödənişləri və yol xərci Xankəndinin bir aylıq ehtiyaclarını qarşılayar-İrəvana gələrək, Laçın yolunun üstündə parad keçirir, Sunak hökumətini Bakıdan daha çox qoparmağa həvəsləndirirdi. Əlbəttə, ingilislərin maraqları özlərindən irəlidədir,  son BMT iclasında da ikili oyun gözlənilən idi, lakin BP özünün 30 illik neft gəlirlərini, qızıl şirkətləri isə Vejnəli yatağını Koksa qurban verməzlər. Göründüyü kimi, qlobal antiazərbaycançı şəbəkə 20 sentyabrda Xankəndində tərksilah olunan qüvvələrilə birgə uduzub.\nBeşinci sanksiyaçı məğlublar komandası sırasında Azadlıq Adası ABŞ-ın Qarabağ hadisələrini daim birtərəfli qaydada, təkcə lobbi institutlarının təzyiqi ilə deyil, eləcə də Rusiyanın silahını əlindən almaq, Türkiyənin maraqlarını cilovlamaq üçün Ermənistana işğal və Qarabağ məsələsində yardımını göstərmək olar. Təkcə hərbi cəbhədə deyil, eləcə də Konqres salonlarında  və qapalı kabinetlərdə Azərbaycana qarşı total hücum kampaniyası aparılırdı və aparılır. O vaxtkı senator Bob Doulla hazırkı Bob Menendes bir əqidənin daşıyıcılarıdır və sonuncunun korrupsiya məhkəməsi Xankəndidə təslim olanlarla eyni mühakimədir. 90-cı illərin dövlət katibi Ceyms Beyker Qorbaçova demişdi ki, “o mənasız qantökməni və milli ədavəti durdurmaq üçün ordudan istifadə etmək istəsə, Ağ Ev onu anlayışla qarşılayacaq”! Bəli, sinizmin zirvəsi olan belə demokratlıq Bakıya, Qanlı Yanvarın törədilməsinə birbaşa hüquqi və beynəlxalq dəstəyin açıq nümunəsiydi. Elə oradan da aldığımız zərbə Qarabağın işğalına gedən yolu tam açdı və islam yaraqlıları kimi Corc Buşun gözünə görünən Bakının çoxminlik mitinqçiləri gələcək İraq, Əfqanıstan hücumunda terrorçuların siması oldu. Qorbaçovu sirli Malta adasına müşayiət edən Şahnazarovun, Aqanbekyanın, Sitaryanın timsalında Baş Katibin gizli razılaşmalarda məhz Qarabağı Ermənistana “güzəştə getdiyini” unutmaq olmaz. Heç bir imperiyanın rəhbəri belə  ucuz satılmayıb. İndi Malta dövləti daxili kriminal qrupların əliylə öldürülən jurnalistin cəsədini ölkəmizin üstünə ataraq, BMT Təhlükəsizlik Şurasının dinləmələrində rəsmi Bakını Qarabağa hücumda ittiham edir. Nəsə dəyişməyib, həmin plan, həmin koordinat.\nHamının azadlığına dəstəklə öyünən Ağ Ev idarəçiləri, 90-cı illərdə  907..08..09-cu.. qətnamələrlə Bakının qollarını bağlayıb separatizm və işğala dəstək verirdilər.  Ulu Öndərin amerikalı sinik məmurlara dəfələrlə dediyi “ sizdən pul istəmirik, lakin o akt xalqımızı mənəvi cəhətdən əzir” ittihamı əsil hökm idi. Xatırladaq ki, 2015-ci ilin məlumatına görə, Ermənistanın Amerikadan aldığı yardımların miqdarı 2 milyard dollardan yuxarı idi, Gürcüstana göstərilən köməksə 1.2 milyard təşkil edirdi. Nəticədə, Amerikanın Ermənistana yardım siyasəti məğlub oldu, çünki işğalçı ölkə demokratik ola bilməz. İndi İrəvanda hərbi təlim keçənlər demokratiya imtahanından kəsilənlərdir, çünki 20 sentyabr suverenlik savaşı onların məşqləri zamanı başlandı və bitdi. Azərbaycan onun tarixi torpaqlarına gələn avropalı müşahidə ordularına Bir Günlük Əsil Təlim verdi. 20 il Əfqanıstanda antiterror müharibəsi aparasan, Əşrəf Qəni hakimiyyəti heç 1 həftəyə tab gətirməsin və Taliban hakimiyyətə qayıtsın, 1 trilyon dollarlıq əməliyyat puç ola. Göründüyü kimi, bizim qələbəmiz terrorla mübarizədə daha əzəmətlidir.\nAltıncı məğlub olanlar- birlik, bərabərlik və qardaşlıq şüarını unudan, böyük Ermənistana çevrilən Fransadır. 30 illik sistemli hücumlara təkcə bir fakt: 21 mart 1992-cu ildə  sonralar Fransanın xarici siyasət idarəsinə rəhbərlik edən Sosial Məsələlər naziri Bernar Kuşner bölgəyə gələrək dövlətini vasitəçi etmək, erməni seçicilərinin səsini qazanmaq üçün dövriyyəyə “DQR-ə humanitar koridorun açılması” avantürasını irəli sürür. Beləliklə, “Laçın dəhlizi” termini o zamandan beynəlxalq sənədlərdə iki erməni dövləti arasında nəfəslik kimi işğalın humanitar-siyasi platformasına çevrilir. Zamanı bir az irəliyə daşıyaraq, deyək ki, Kuşnerin sələfi, 2023-cü ilin Katerina “Kollonna”sı Qarabağın müstəqilliyinin tanınması və 92-ci ildə humanitar koridor açmaq istəyənlərin davamçıları tək Luazo, İdalqo kimi simaları Tırlarla birlikdə Azərbaycanla sərhəddə göndərir. O siyasəti də uduzmuş saya bilərsiniz.\nYeddinci itirlənlər sırasında biz İran dövlətini görmək istəmirik. Çünki vahid bir tarixin içərisində olmuşuq, özünü bizim “babamız” adlandıran qədim bir sivilizasiya gərək müdrik davranaydı. O üzdən xatırlatmaqda fayda var- 1 aprel 1992-ci ildə İranın xarici işlər nazirinin müavini Vaizi ermənilərlə danışıqlar üçün Qarabağa gəlmişdi!? Belə  beynəlxalq missiyalar yerli ermənilərin iddialarını artırırdı. Halbuki, Tehranda Ali Dini Şuraya bircə obyektiv tarixçini çağırsaydılar, haqlının yanında olardılar. Əlbəttə, 44 gündə cənub qonşumuzun mövqeyində müəyyən mötədil sabitliyə rəğmən, müharibədən sonra sərtləşən siyasəti dövlətlərarası münasibətləri ən aşağı səviyyəyə saldı. Belə çıxır ki, işğal “birləşdirir”. Absurddur. Sirr deyil ki, İranın ayaqlarını Qarabağdan yalnız son 1 ildə kəsmək mümkün oldu. Bəlkə bir vaxtlar İbrahim Xəlil xanın öz qardaşlarının cəngindən sığındığı rus generalları ilə çiyin-çiyinə olması onları çox qəzəbləndirib. Lakin biz ermənilərə sahib çıxan kimi çoxlu əllər kəsildi. 20 sentyabr tarixi Kürəkçay, Gülüstan, Türkmənçayla bizi itirənlərin nəzərində gərək Böyük Dönüş ola. Axı İlham Əliyev Şah Mirzədən qacarlara qədər, İran şahlarının itirdiklərini geri alan tək liderdir.\n  Səkkizinci məğlublar ordusuna Rusiyanın Yeltsin hərcmərcliyinin hərbi-siyasi və media elitası, o cümlədən Putin erasının şovinist düşərgəsinə daxil olan simalar, eləcə də zatulinlər aiddir. Görün, hansı döyüşlərdən keçmişik, yenə bircə nümunə-1994-cü ildə 32 Skad raketi İrəvana verən demokrat liderin məqsədi neft kontraktlarını imzalamağa hazırlaşan Azərbaycanı yolundan döndərmək idi. Kozırev-öz ölkəsini Qərbə satan şəxs Heydər Əliyevi dilə tuta bilməyəndə müdafiə naziri Qraçovu irəli vermişdi və o da tankları Bakıya gətirməklə qorxudurdu. Lakin Əliyev yanacaq-enerji kompleksi ilə hərbi sistem arasında konflikt yaradaraq, “Lukoyl”u razılaşmaların tərəfinə çevirdi, Yeltsin komandasını parçaladı, nəticədə ordu quruculuğu və regional geosiyasi tarazlıq üçün əvəzsiz resurs qazandı. Daniel Yerginin dediyi kimi, sürtkü yağlarına nəzarət, savaşı qazanmağın tək yoludur. Çernomırdin nəhəng neft siyasətinin əsas smilarından biri kimi Baş nazir sifəti ilə Bakıya gələndə ata Əliyevin sərt etirazı qarşısında, o silahların NATO-ya tuşlandığı cavabını vermişdi. Siyasi yumoru güclü olan prezident demişdi ki, onda puşkaların üzü niyə Bakıya tuşlanıb!? Beləliklə, Qraçov və komandası, ermənilərə verilən 2 milyard dollarlıq silah siyasəti iflas etdi.  Kollektiv Təhlükəsizlik çətiri altında bir dövlət indi Amerika ilə Çernomırdinin dediyinin əksinə çiyin-çiyinə təlimlər keçirir və bunu sülhpərvər missiya adlandırır. Staravoytovaların, bonnerlərin, kazimirovların, voyskilərin müasir davamçıları ilə birgə qurduqları Ohanyan xəttini torpaq üzərində, siyasətdə isə yüzlərlə “Majino xətti”ni aşmalı olduq. Boris Qrızlovun açıq dediyi forpost ölkə indi Qərbin ön cəbhəsinə çevrilərək avromissiyaların və amerikalı generalların Rusiya, İran, Türkiyəyə qarşı ikinci cəbhəsinə dönüb. Böyük çevrilişdir!\nBeləliklə, rus əsgəri canını Böyük Ermənistan xülyasına vermədi. Əlbəttə, tarixdə ilk dəfə..İlham Əliyev 300 illik daşlamış ənənələri dəyişdirə bildi. Axı vaxtilə sovet Azərbaycanından faşizmə qarşı savaşa yollanan və marşallığa yüksələn Baqramyan deyirdi ki, onun hərbi birləşmələrində rusların sayı 50 faiz təşkil etməsə, o hücuma keçmir. Unikal təcrübədir.\nNəhayət, məğlub olanlar Robert Koçaryandır, Serj Sarkisyandır, Seyran Ohanyandır,  dünyaya səpələnərək öz millətini siyasi biznesə qurban verən erməni milyonçularıdır, müxtəlif ölkələrin elitasını əleyhimizə qaldıran boqosyanlar, qlüksmanlardır.. Stalini və Qafqaz bürosunu 100 ildir söyən və Qarabağa vilayət statusu qazandıran, onu tarix kitablarına salıb milyonlarla soydaşını zəhərləyən, Miatsumu və Sprükü irəli sürən erməni ideoloqları Xankəndi ilə birgə tərksilah olundular.\nMəğlub olan, qurucu mütəfəkkirlərin ideallarını satan Avropa Şurası, Avropa Parlamenti, Avropa Məhkəmə gildiyalarıdır. Onların çevrəsində hi-tech korporasiyaları, qlobal hörümçək toru olan freedom houslar, amnesti internationallardır, sərhədsiz reportyorlar, jurnalistlər, müəllimlər, həkimlərdir..\nBəli, Azərbaycan Birinci Qalibdir. Yalnız islam dünyasının və əbədi qovğalarda əzilən Şərqin deyil, işğala məruz qalan bütün xalqların arzularının gerçəkləşdiricisidir. Sovetlərin dağılmasından 30 il sonra 10 noyabrda ərazi, 20 sentyabrda isə suverenlik bütövlüyünə qovuşan bir dövlətin müstəqilliyi artıq  yalnız indi Tamdır və Qətidir. Vətən müharibəsindən sonra reallaşan Fərrux, Qaragöl, Zabux, Xankəndi-Laçın yolu, Sərhəddə inşa edilən Nəzarət və Buraxılış Məbədi, nəhayət, iyulun 16-dan başlayaraq, bütün dünyanın humanitar böhran hücumlarına sinə gərərək separatizmi xarici dayaqlardan məhrum edəndən sonra Bir Gün içərisində həyata keçirilən savaş Qələbəmizin əzəmətini və parlaqlığını göstərir.Lakin 24 sutkalıq hərəkata gələn yol Əliyevdən Əliyevə düz 30 illik böyük tarixdən keçir.Türkiyə ilə çiyin-çiyinə əbədi qardaşlığın və pozulmaz ittifaqın uğuru təkcə siyasi və hərbi məna daşımır, həm də qlobal təhlükələrə birgə cavab verməyin qarantı kimi çıxış edir.\nPənahəli xandan İrahim Xəlil xana, Rəsulzadədən Nərimanova, Bağırovdan ata Əliyevə qədər hər bir Azərbaycan rəhbərinin 100 illik arzuları reallığıa çevrilir. Zaman seçimi qələbənin yarısıdır.BMT sessiyasının getdiyi günlərdə Xankəndiyə hədəflənən qərar almaq təkcə siyasi cəsarət sahibi olmaq deyil, həm də heç bir beynəlxalq mühakimədən çəkinmədən milləti yolunda həyatını qurban verməyə hazır olan Əliyev nümunəsidir.\n  Qaliblərin cərgəsi İrəvana gedənlərlə davam edir. Bakının bu qədim şəhərlə bağı 33 ildir ki, itirilib. İndi Qarabağın qaytarılması ilə o vaxtkı yolu geri dönürük. 20 sentyabr həm də əcdadlarımıza dönüş günüdür. Gəlin, unutmayaq-2 iyun 1989-cu ildə Ermənistan MK-nın 1-ci katibi Suren Arutunyan demişdi ki, 1 iyun 1989-cu il tarixinə Ermənistanda bir azərbaycanlı ailəsi belə qalmayıb. Hərdən mənə elə gəlir ki, azərbaycanlıların dünya miqyasında maddi sərvətlər bölgüsündə geri düşməsi hər deportasiya və qovulma ilə yağmalanan mülklərə, sərvətlərə görədir. Biz digərləri ilə start vəziyyətinə eyni başlamırıq, ən yaxşı halda sıfırdan-azad torpaqlarda olduğu kimi qoşuluruq. Ona görə də son 200 illik köçürülmələr indi Böyük Qayıdışla əvəzlənib. Bizim ən böyük qurucu milli ideologiyamız məhz Qayıdışdır-əcdadlarla yenidən qovuşmaqdır, milli keçmişə dönüşdür. Bu böyük bir intibah, passionar enerjinin dirilişi deməkdir.\nÖtən əsrin əvvələrində italiyalı Paretonun kəşf etdiyi 80/20 100 faiz bütöv olmaq  bütün natamamlıqlardan qurtulmaq deməkdir. Xüsusilə müqəddəs olan Ana torpağın bütövlüyü.\nOrdumuzun qəhəmanlıq salnaməsinə təkcə bir kadr əlavə olunsaydı, onda  Respublika Sarayının-əslində Dövlət Evinin səhnəsində gənc müdavimlər qarşısında ata Əliyevin ürəyində kriz yaşananda, 5 dəqiqədən sonra hamının əlini geri itələyərək, ona xas mətinlik və iradə ilə gələcək döyüşçülərinə keçdiyi dərslər Şuşa və Fərrux yüksəkliyində, Göyçə ətəklərində nümayiş olundu. Azərbycanın qələbəsi hər bir şəhidin, yaralı əsgərin, milyonlarla qaçqın və köçkünün, yüz minlərlə ordu qüvvələrinin, nəhayət dünyada ədalət istəyən hər kəsindir.\nMissiya yerinə yetirildi. Şuşanın əsasını qoyan Pənahəli xan da, Cümhuriyyət qurucuları da, Rəsulzadə, Nərimanov, Elçibəy və  Ulu öndər Heydər Əliyev də  21-ci əsrin tək qalib lideri İlham Əliyevin milləti və ordusu ilə birgə qazandığı Zəfərdən qürur duyar, onu alqışlayardı...\nİndi Azərbaycanın Qalib Şəxsiyyətlər Birliyinin qarşısında zamanın çağırışlarına cavab verərək bu bölgədə 100 illərdir səngər qazan millətləri nəhayət, Vahid Ev tikməyə səfərbər etmək dayanır.\nGörün, Bakı-Tiflis-İrəvanı yolu nə vaxtdır işləmir..\nBütün Böyük fəthlər yolun açılmasından başlayır!\nYol müqəddəsdir!\nZahid Oruc, Sosial Tədqiqatlar Mərkəzi İdarə Heyətinin sədri",
        "views": "2310",
        "date": "26.09.2023 12:49",
        "link": "https://musavat.com/news/eliyevin-45-gunluk-muharibesi-irevani-bakiya-birlesdirmek-plani-zahid-orucdan-sensasion-baxis_1008986.html"
    },
    {
        "title": "Yağış, GÜCLÜ KÜLƏK - Sabahın HAVASI",
        "category": "Ölkə",
        "content": "Sabah Bakıda və Abşeron yarımadasında hava şəraitinin dəyişkən buludlu olacağı, arabir tutulacağı, əsasən yağmursuz keçəcəyi gözlənilir. Şimal-qərb küləyi əsəcək.\nBu barədə Musavat.com-a Milli Hidrometeorologiya Xidmətindən məlumat verilib.\nHavanın temperaturu gecə 16-20° isti, gündüz 22-27° isti olacaq. Atmosfer təzyiqi normadan yüksək 767 mm civə sütunu olacaq. Nisbi rütubət gecə 70-80%, gündüz 45-50% olacaq.\n\nAzərbaycanın rayonlarında əsasən yağmursuz olacaq. Lakin gündüz yüksək dağlıq ərazilərdə şimşək çaxacağı, qısamüddətli az yağış yağacağı ehtimalı var. Gecə və səhər bəzi rayonlarda duman olacaq, mülayim şərq küləyi əsəcək.\n\nHavanın temperaturu gecə 15-20° isti, gündüz 24-29° isti, dağlarda 5-10° isti, gündüz 12-17° isti olacaq.",
        "views": "10517",
        "date": "26.09.2023 12:46",
        "link": "https://musavat.com/news/yagis-guclu-kulek-sabahin-havasi_1008974.html"
    },
    {
        "title": "Ermənilər indi də dilənçiliyə başladı - Xankəndidə ...",
        "category": "Son xəbər",
        "content": "Xəbər verdiyimiz kimi, dünən Xankəndidə 100 tonluq yanacaq çəni partlayıb. \nMusavat.com xəbər verir ki, son məlumatlara görə, yaralıların sayı 290 nəfərə çatıb. Ölənlərin sayı isə 20 nəfərdir. \nErməni teleqram kanallarında yayılan son məlumatlara görə, Xankəndidə yaşayan Qarabağ erməniləri yaralılar üçün pul toplamağa başlayıb. Sözügedən məsələ ilə bağlı bank hesabları yaradılıb. Həmin yardım kampaniyasına VIVA fondunun təşkilatçılıq etdiyi bildirilir.\nQeyd edək ki, hadisədən dərhal sonra Azərbaycanın mərkəzi hakimiyyəti də Xankəndi şəhərinə tibbi yardım göndərib. Dərman ehtiyatı, ilkin yardım üçün avadanlıq və ləvazimatlarla təchiz edilmiş avtomobil Ağdam-Əsgəran-Xankəndi yolu ilə yola salınıb. Yardım şəhərdə partlayışda yaralananlar üçün nəzərdə tutulub.\nMusavat.com\n\n\n\n ",
        "views": "2735",
        "date": "26.09.2023 12:40",
        "link": "https://musavat.com/news/ermeniler-indi-de-dilenciliye-basladi-xankendide_1008982.html"
    },
    {
        "title": "Hadisə yenə intim görüntüləri ilə gündəm yaratdı - VİDEO",
        "category": "Şou-biznes",
        "content": "Xəbər verdiyimiz kimi, müğənni Hadisə Açıkgöz bir neçə gün öncə sosial mediada çılpaq fotoları ilə diqqət çəkmişdi.\nBelə ki, sözügedən kadrların ulduzun yeni klipindən olduğu üzə çıxıb. \"Sevmiyo\" adlı yeni mahnısına klip çəkdirən sənətçi növbəti layihəsində də intim səhnələri ilə diqqət çəkib. Klipin fraqmanını instaqramda paylaşan ulduz bildirib ki, ekran işi sentyabrın 29-da yutub kanalında təqdim olunacaq.//Publika.az\n   ",
        "views": "2028",
        "date": "26.09.2023 12:36",
        "link": "https://musavat.com/news/hadise-yene-intim-goruntuleri-ile-gundem-yaratdi-video_1008973.html"
    },
    {
        "title": "Separatçıların \"lideri\" DTX-dən bunu xahiş etdi - Erməni nəşri",
        "category": "Region",
        "content": "Yevlax görüşündə Azərbaycanın mərkəzi hakimiyyətinin nümayəndələri tələb ediblər ki, Xankəndidə bütün \"dövlət strukturlarının və qurumlarının\" ləğvi barədə elan verməlidir, bütün binalarında olan \"bayraqlar\" Azərbaycan bayrağı ilə əvəzlənməlidir. Bundan sonra isə inteqrasiya başlamalıdır.\nBu barədə Hraparak nəşri yazıb.\nQarabağ separatçılarının lideri Şahramanyan isə Azərbaycan DTX-nin rəhbərindən xahiş edib ki, Xankəndiyə giriş bir qədər gecikdirilsin. O söz verib ki, rejimin bütün \"strukturları\"nın buraxılmasını özü elan edəcək. Sadəcə indi insanlar təşviş içindədirlər buna görə işləri tələsmədən görmək lazımdır.//Milli.az",
        "views": "14143",
        "date": "26.09.2023 12:33",
        "link": "https://musavat.com/news/separatcilarin-lideri-dtx-den-bunu-xahis-etdi-ermeni-nesri_1008954.html"
    },
    {
        "title": "Toy üçün alış-verişə gedən cütlük FACİƏVİ şəkildə öldü - FOTO",
        "category": "Hadisə",
        "content": "Türkiyədə cütlük yol qəzasında həlak olub.\nMəlumata görə, hadisə Bursa şəhəri Nilufer qəsəbəsində baş verib. 27 yaşlı Yasin Altınkaynakın idarə etdiyi avtomobil TIR-a çırpılıb.\nNəticədə sürücü Y. Altınkaynak və sərnişini olan nişanlısı Betül Şalvarcıoğlu hadisə yerində ölüblər.\nCütlüyün toy üçün alış-verişdən qayıtdıqları bildirilir. Hazırda qəza ilə bağlı araşdırma aparılır.//Lent.az",
        "views": "1383",
        "date": "26.09.2023 12:24",
        "link": "https://musavat.com/news/toy-ucun-alis-verise-geden-cutluk-facievi-sekilde-oldu-foto_1008971.html"
    },
    {
        "title": "Afət Ərəbova: \"Bu, qadınlara reproduktiv seçimləri üzərində daha çox nəzarət etmək imkanı verir\"",
        "category": "Səhiyyə",
        "content": "- Afət xanım, ilk öncə bilmək istərdik ki, kontrasepsiya üsulları dedikdə nə nəzərdə tutulur?\n- Kontrasepsiya üsulları cütlüklərin arzuolunmaz hamiləliyin qarşısını almaq üçün istifadə edə biləcəyi müxtəlif üsul və vasitələri özündə birləşdirir. Bu üsullar ya toxumaların yumurtanı mayalanmasının qarşısını almaqla, ya da döllənmiş yumurtanın uşaqlığa implantasiyasını dayandırır.\n- Müasir tibbdə hansı kontrasepsiya vasitələrindən istifadə edilir?\n- Müasir tibbdə bir neçə geniş yayılmış kontrasepsiya üsul və vasitələri mövcuddur. Baryer üsullarına qoruyucular (prezervativlər), diafraqmalar və servikal qapaqlar aid edilir. Onlar həm kişilər, həm də qadınlar üçün mövcuddur.\nDigər üsullara isə daimi bazal bədən istiliyinin izlənməsi, günləri müəyyən etmək üçün hərarət dəyişikliklərinin monitorinqi, servikal selik konsistensiyasında dəyişikliklərin müşahidə edilməsi, təqvim metodu aiddir.\n- Kontrasepsiya üsulları reproduktiv sağlamlıqda necə rol oynayır?\n- Kontrasepsiya üsulları cütlüklərə doğulacaq uşaqların sayını və hamiləlik vaxtını idarə etmək, həmçinin planlaşdırmaq imkanı verməklə reproduktiv sağlamlığa mühüm töhfə verir.\nKontrasepsiya üsulları cütlərə gözlənilməz hamiləliklə qarşılaşmamağına və onları gələcək ailə planlaşdırılması ilə bağlı qərar qəbul etməyə kömək edir. Bu vəziyyət maliyyə və emosional gərginliyi, habelə sağlamlıq fəsadları kimi planlaşdırılmamış hamiləliklərlə bağlı riskləri azaltmağa imkan yaradır.\nEffektiv kontrasepsiya üsullarına çıxış eyni zamanda qadınların sağlamlığı və rifahı üçün əhəmiyyətli risklər yarada bilən təhlükəli abortlara ehtiyacı azaltmağa kömək edə bilər.\n- Kontrasepsiya üsulları hamiləliklərin planlaşdırılması istiqamətində hansı töhfə verir?\n- Hamiləliklər düzgün planlaşdırıldıqda, bu, fərdlərə kontrasepsiyadan öncə sağlamlıqlarını optimallaşdırmağa imkan verir. Buraya lazımi prenatal prosedurlar almaq, ananın qidalanmasını yaxşılaşdırmaq və dölün inkişafına mənfi təsir göstərə biləcək davranışlardan uzaq durmaq daxildir.\nKontrasepsiya vasitələri fərdlərə hamiləlik dövrlərini ayırmağa imkan verərək, hamiləliklər arasında orqanizmlərinin bərpasına ara verir. Adekvat məsafələr ana və körpə sağlamlığı ilə bağlı ağırlaşma riskini azalda bilər.\nHamiləliklər planlaşdırıldıqda və ara verildikdə, qadınların müvafiq tibbi yardım və resurslara çıxış şansı daha yüksək olur.\n- Bu üsulların tibb sahəsindən fərqli olaraq hansı sosial-ictimai təsirləri mövcuddur?\n- Kontrasepsiyaya əlçatanlıq qadınlara reproduktiv seçimləri üzərində daha çox nəzarət etmək imkanı verir. Bu, plansız hamiləliklərin daimi narahatçılığı olmadan onlara təhsil, karyera məqsədləri və şəxsi istəklərini həyata keçirməsinə şərait yaradır. Hər iki partnyor kontrasepsiya qərarlarına çıxış əldə etdikdə və bu qərarlarda iştirak etdikdə, ailə planlaşdırılması məsuliyyətini bölüşməklə münasibətlərdə gender bərabərliyini saxlayır.\nKontrasepsiya üsullarının geniş çeşidi fərdlərə öz üstünlükləri, sağlamlıq mülahizələri və həyat tərzi ilə uyğun gələn variantı seçməyə imkan verir. Bu, fərdiləşdirilmiş və məlumatlı qərar qəbul etməyi təşviq edir.\nÜmumilikdə, kontrasepsiya üsulları reproduktiv sağlamlığı təbliğ etmək və cütlüklərə onların fiziki, emosional və sosial-iqtisadi rifahına müsbət təsir göstərən seçim imkanı vermək üçün vacib vasitələrdəndir.",
        "views": "328",
        "date": "26.09.2023 12:20",
        "link": "https://musavat.com/news/afet-erebova-bu-qadinlara-reproduktiv-secimleri-uzerinde-daha-cox-nezaret-etmek-imkani-verir_1008979.html"
    },
    {
        "title": "Prezident Administrasiyasından Xankəndiyə yola salınan humanitar yük barədə AÇIQLAMA",
        "category": "Son xəbər",
        "content": "Azərbaycan Respublikası Prezidentinin Administrasiyası Qarabağda yaşayan erməni sakinlər üçün göndərilən humanitar yüklə bağlı məlumat yayıb.\nMusavat.com xəbər verir ki, məlumatda deyilir:\n“2023-cü il sentyabrın 21-də Yevlax şəhərində keçirilmiş görüşdə Azərbaycanın Qarabağ bölgəsində yaşayan erməni sakinlərin nümayəndələrinin xahişinə uyğun olaraq, içərisində ümumilikdə 40 ton un, gigiyenik vasitələr və 500 nəfər üçün yataq dəsti olan 4 yük avtomobili, həmçinin Xankəndi şəhəri yaxınlığında yanacaqdoldurma məntəqəsində baş vermiş partlayış nəticəsində yaralanan şəxslərə yardım məqsədilə 200 nəfərin müalicəsi üçün yanığa qarşı tibbi ləvazimatlar, sarğı materialları, əlcəklər, dərman preparatları olan növbəti təcili tibbi yardım maşını sentyabrın 26-da Ağdam-Əsgəran-Xankəndi yolu vasitəsilə yola salınıb”.",
        "views": "605",
        "date": "26.09.2023 12:19",
        "link": "https://musavat.com/news/prezident-administrasiyasindan-xankendiye-yola-salinan-humanitar-yuk-barede-aciqlama_1008980.html"
    },
    {
        "title": "Təzə 5 qəpik",
        "category": "Yazarlar",
        "content": "“Təki mənim də dərdim sənin kimi bir abbası olaydı”\n(Üzeyir Hacıbəyli, “O olmasın, bu olsun”)\nÖncə bir terminoloji dəqiqləşdirmə, daha doğrusu, təklif vermək istəyirəm. Dünən DTX-nin “Qarabağ bölgəsinin erməni əhalisinə müraciəti” yayıldı. Müraciətdə deyilirdi: “Məlum olduğu kimi, cari ilin 19-20 sentyabr tarixlərində Rusiya sülhməramlı kontingentinin müvəqqəti nəzarətində olan Azərbaycan ərazilərində qanunsuz erməni silahlı birləşmələrinin terror-təxribat əməllərinə son qoyulması və tərk-silah edilməsi məqsədilə lokal xarakterli antiterror tədbirləri həyata keçirilmiş, terrorçu dəstələr təslim olmağa məcbur edilmişlər”. Daha sonra da mətndə bir neçə dəfə “qanunsuz erməni silahlı birləşmələri” ifadəsi keçir, nəhayət müraciət “erməni sakinləri qeyri-qanuni hərəkətlərdən çəkinməyə” çağırışla bitirdi.\nFikrimcə, daha bizim bu cür sənədlərimizdə “erməni” sözünü xüsusi vurğulamağımıza ehtiyac qalmır. İndi “qanunsuz silahlı birləşmələr” yazsaq yetərlidir, bununla dünyaya da mesaj vermiş olarıq ki, “cinayətkarın milliyyəti yoxdur” prinsipiylə davranırıq. Azərbaycan çoxmillətli dövlətdir, bizdə qanunlar qarşısında bütün millətlərin, etnik azlıqların və etnik çoxluğun hüququ eynidir - bunu elan etmiş olarıq. Antiterror əməliyyatı Qarabağda ermənilər yaşadığı üçün aparılmır, terror, qanunsuz silahlı dəstələr yaradıldığı üçün aparılır. Azərbaycanın istənilən başqa ərazisində də eyni tətbiqat yapılacaqdı, əgər hüquqpozmalar bu vəziyyətə gəlib çıxsaydı.\nİkincisi, Maliyyə Nazirliyimizin bu yaxında proqnoz sənədi açıqlaması, COVİD-19-u 2024-2025 büdcə təhlükələri sırasından çıxarmasını tənqid etmişdim, yazımın mürəkkəbi qurumamış Operativ Qərargah xüsusi karantin rejimini 2024-cü ilin yanvarına qədər uzatdı. Buyurun. Deməli optimizmə ehtiyac yoxdur. Pandemiya hardasa gizlənib, hər an qayıda bilər. Şəxsən mən 2 ehtiyat maska saxlayıram.\nSözgəlişi, hələ də pandemiyanı, koronavirusu oyun sayanlar var, elə bil minlərlə tanıdığımız insanları o virusun caynağında itirməmişik. Deyirlər hamısı Qərbin, Bill Geytsin fırıldağıydı, istəyirdilər müsəlmanlar azalsın. Qəribədir. İnsanlar nə qədər unutqan olarmış... Üstəlik, bugünlərdə bir elmi araşdırma açıqlandı, sən demə, COVİD-19-un insan orqanizminə vurduğu zərbələrin miqyası daha ağır imiş. Beyində, ciyərlərdə, ürəkdə o zədələrin, ağrı-acının təsirləri bizim zənn, təxmin elədiyimizdən də dəfələrlə artıq imiş.\nOptimizmə əsas verməyən detallardan biri, mühümü də tərəvəzlərin, bostan bitkilərinin qiymətləridir. Göydən iki damcı düşüb, artıq pomidorun kilosunu 5-6 manata satırlar. Hətta  8-9 manata satılan yerlər də var. 20 sentyabrda dükandan 2 manata aldığım Xaçmaz pomidorunu bu gün təsadüfən aşkar elədim, o qədər sevindim, sanarsan qızıl tapmışdım. Sevindiyimdən ağladım. Brokkolinin kilosu isə 9 manatdır, güman edirəm onu uranın zənginləşdirilməsində istifadə edirlər. Bizdə əsrlərin sınağından çıxmış bir el inancı var: əgər yağış yağırsa yolda tıxac olacaq və pomidor bahalaşacaq. Camaat qışda təzə xiyar yesə, hansısa nazir işdən çıxarılır. Eşşəyin başını yuyanda yağış yağır. Beləcə, dairəvi hərəkət yaranır. Buna təbiətdə pomidorun administrativ dövranı adı qoyulmuşdur. Kiçik, böyük, kontinental, parnik pomidor dövranları növləri vardır, oxucular arzu edərsə növbəti dərslərimizdə bunun elmi izahatını verməyə borcluyuq. Qəbula düşür, sizə zarafat gəlməsin. Yayda bir qahımın uşağı pomidorun qiymətindən kəsildi, indi əsgərliyə aparacaqlar.\nQayıdaq mövzumuza. Mövzu isə budur ki, mən Mərkəzi Bankın nikbinliyinə heyranam. Gözəl insanlardır. Vallah, səmimi sözümdür. Təsəvvür elə, təzə 5 qəpiklik buraxıblar! Nəyə görə? Sən demə, köhnə 5 qəpikliyin üzərində gerbimiz və pulun buraxılma ili yox imiş.\nSonda şagirdlərimiz üçün ev tapşırığı: “Pomidorun kilosu 8 manatdırsa, yarım kilo pomidor almağa neçə 5 qəpik lazımdır?” Düzgün cavabı ilk göndərənə brokkoli yarpağı hədiyyə ediləcəkdir.\n    Zamin HACI",
        "views": "1263",
        "date": "26.09.2023 12:12",
        "link": "https://musavat.com/news/teze-5-qepik_1008970.html"
    },
    {
        "title": "Gürcüstandan Rusiyaya qarşı addım: QADAĞAN edildi",
        "category": "Son xəbər",
        "content": "Bu gündən etibarən Gürcüstandan Rusiya ərazisinə Avropa İttifaqı ölkələrində istehsal olunan avtomobillərin ixracı, reixracı və ya tranziti tam dayandırılıb.\nMusavat.com xəbər verir ki, Gürcüstan Maliyyə Nazirliyinin Gəlirlər Xidmətinin mətbuat xidmətinin məlumatına görə, bu addım Avropa İttifaqının Rusiyaya qarşı 11-ci sanksiya paketinin tələblərindən irəli gəlir.\nQadağa mühərrikinin həcmi 1,9 kubmetrdən çox olan avtomobillərə, həmçinin hidrid avtomobillərə və elektromobillərə aiddir.\nXatırladaq ki, Gürcüstan hökuməti avqustun 1-dən ABŞ-da istehsal olunan avtomobillərin Rusiya Federasiyasına ixracına və təkrar ixracına məhdudiyyətlər qoyub. Gürcüstanın Milli Statistika Xidmətinin daha əvvəl bildirdiyi kimi, avqust ayında bu məhdudiyyətlər qüvvəyə mindikdən sonra respublika Rusiyaya cəmi 85 avtomobil tədarük edib ki, bu da əvvəlki ayla müqayisədə 12 dəfə azdır.\nMusavat.com",
        "views": "1873",
        "date": "26.09.2023 12:02",
        "link": "https://musavat.com/news/gurcustandan-rusiyaya-qarsi-addim-qadagan-edildi_1008969.html"
    },
    {
        "title": "“Ermənistan Azərbaycanla ticarətə başlayır iddiası” - ŞOK DETALLAR AÇIQLANDI",
        "category": "Siyasət",
        "content": "Azərbaycan 3 ildir 5 məlum baza prinsipi əsasında Ermənistan sülh müqaviləsi təklif etsə də, İrəvan bundan israrla yayınır. Sülh oyunbazlığı ilə məşğul olur. Hətta altdan-altdan ordusunu təzədən bərpa edib revanşist planlar qurur. Bilə-bilə ki, belə avantürist planlar erməni xalqına yalnız yeni fəlakətlər gətirəcək.\nBu arada erməni mətbuatı yazıb ki, Ermənistan İqtisadiyyat Nazirliyi Azərbaycanla ticarətə başlamaq məsələsini müzakirə edir.\n“Məsələ mümkün icra variantlarının müzakirəsi və işlənib hazırlanması mərhələsindədir”, - deyə bildirilir.\nGörəsən, hansı ticari əlaqələrdən söhbət gedir, əgər Ermənistan Azərbaycanla hələ də sülh müqaviləsi imzalamayıbsa, Zəngəzur dəhlizi açılmayıbsa?\nÜmumiyyətlə, belə bir sənəd olmadan iki ölkə arasında iqtisadi-ticari əlaqələr mümkünmü? Yoxsa əksinə, ticari əlaqələr sülh müqaviləsini tezləşdirə, qarşılıqlı etimadı artıra bilər?\nSabiq maliyyə naziri, iqtisadçı alim Fikrət Yusifov burada daha çox unutqanlığımıza vurğu etdi: “Biz erməni xislətinin nədən ibarət olduğunu yaxşı bilirdik. Lakin təəssüf ki, bunu, sadəcə, unutmuşduq. Elə bu səbəbdən də onlar 30 ildən çox zaman kəsiyində öz xislətlərini bizə bir daha \"xatırlatdılar\". Nədən biz ermənilərin 1905-1907, 1914-1916, 1918-1920, 1948-1953-cü illərdə bizə yaşatdıqları soyqırımlardan heç bir nəticə çıxara bilmədik? Ona görə də 1998-ci ildən etibarən bu acıları 30 ildən çox bir dövrdə yenidən yaşamalı olduq. Ermənilər bizə erməni xislətinin nədən ibarət olduğuna dair daha bir tarix dərsi keçdilər. Milli yaddaşımız zəif deyil, o, sadəcə olaraq, yoxdur desək, səhv etmərik. Bu olsaydı, tarixdə eyni səhvlərin bir neçə dəfə təkrar olunmasına yol verməzdik. Bu bizim bir millət olaraq ən zəif yerimizdir. Bu qədər qırğınlardan, bu qədər amansız qətliamlardan sonra milli birliyimizin olmaması və bir millət kimi formalaşmamağımız səbəbindən biz zaman-zaman indiki Yerevan adlandırılan İrəvandan və indiki Ermənistan adlandırılan doğma torpaqlarımızdan üzülüşüb getdik və onları ermənilərə verdik.\nTürkmənçay müqaviləsindən sonra rusların İrandan Qarabağa erməni ailələrini köçürməsinə qarşı millətimiz adından heç kim etiraz etmədi. Ermənilərin iki yüz ildən artıqdır ki, başımıza hər dəfə gətirdikləri müsibətlərdən sonra biz bütün bunları az zaman kəsiyində unudub, onları qoynumuza almışıq. Bu ilanlar isə bizim qoynumuzda bəslənib, ayaqları yer tutan kimi yenidən bizə o zülmləri təkrar yaşadıblar. 1905-ci ildən 1988-ci ilə qədər bu acı tarixi hadisələr bir neçə dəfə eyni qaydada təkrarlansa da, biz bir millət olaraq ayılmamışıq. Ermənilər isə hər dəfə bizləri “yuxuya verərək” ayaqlarımızın altını qazıb, millətimizə yeni faciələr yaşadıblar.\nBu gün Qarabağ torpaqlarımızda keçirdiyimiz son antiterror əməliyyatlarından sonra aydınlaşır ki, erməni vandalları Qarabağı böyük bir barıt çəlləyinə çeviriblər. Onlar əllərində olan silah-sursatın böyük bir qismini - haradasa 9/10-nu hələ təhvil verməyiblər. Bu proses gedir. Və biz onları təbii ki, sona qədər tərk-silah edəcəyik. Bu qədər silah-sursatın demək olar ki, hamısını ora rusların əli ilə, onların vasitəsilə daşıyıblar. İndi aydın olur ki, onlar üçtərəfli sazişin - erməni silahlı birləşmələrinin Qarabağ torpaqlarımızı tərk etməsinə dair bəndini nədən icra etmək istəmirdilər. Beyni yuyulmuş bu bədbəxtlər, illərlə yığdıqları silah - sursatın çoxluğuna güvənirmişlər. Hətta 44 günlük müharibədən belə dərs çıxarmağı bu biçarələr bacarmadı. Başa düşmədilər ki, rusun paslanmış top-tüfəngi Azərbaycan Ordusunun təchiz edildiyi müasir silahlarla bir tərəziyə belə qoyulmaz.\nİndi ermənilər bizimlə ticarət əlaqələrindən danışırlar. Olsun, nə qədər düşmən olsaq da, tarix bizi hələ ki yanaşı yaşamağa vadar edir. Odur ki, sülh müqaviləsi bağlandıqdan bir müddət sonra iki ölkə arasında zamanla müxtəlif səviyyədən olan əlaqələrin bərpası mümkündür. Lakin bunun indi sülh müqaviləsindən, Qarabağdan yalnız silahlı erməni tör-töküntülərinin deyil, eyni zamanda rus “sülhməramlılarının” çıxıb getməsindən əvvəl baş tutması bizim tarixdə yeni strateji bir səhvimiz olar.\nQarabağda ermənilərə cənnət yaratmağı da düşünmək lazım deyil, qonşu rayonlarda azərbaycanlılar necə yaşayırsa, orada da ermənilər o səviyyədə yaşamalıdırlar. Onsuz da zaman-zaman oradan öz xoşları ilə gedəcəklər. Bunun üçün bizim dərin və uzağa hesablanmış bir strategiyamız olmalıdır.\nBir sözlə, bütün bu tarixi dərslərdən sonra biz heç vaxt dəmir yumruğu yerə qoymamalıyıq\".\nFikrət Yusifov: “İki ölkə arasında zamanla müxtəlif səviyyəli əlaqələrin bərpası mümkündür”\nSabiq nazir maraqlı bir təkliflə də çıxış etdi: “Daha radikal bir təklifim isə - bu gün yetərincə yüklənmiş Bakını bu yükdən azad etmək məqsədilə müasir şəhərsalma prinsipləri ilə tikilməkdə olan Ağdamı Azərbaycanın paytaxtı elan edib, onu böyüdərək, Xankəndi ilə birləşdirib, bununla da bir həmlə tarixi bir inqilab etmək mümkündür. Bununla da Azərbaycan üçün ən azından bir neçə qlobal məsələ öz həllini tapa bilər. Bu, fantaziya deyil, reallaşması gerçəkdən mümkün olan və lazım olan bir məsələdir. Belə addım atılarsa, insanlarımızın zamanla Qərbi Zəngəzura da, Göyçə mahalına da, İrəvanın özünə də qayıdışı xeyli asanlaşar. Onsuz da sonda ermənilər bu torpaqlara gəldikləri kimi, onu tərk də edəcəklər. Tarix göstərdi ki, erməni xisləti ilə bu torpaqlarda yaşamaq mümkün deyil”.\nAzər Badamov: “Sülh və əmin-amanlıq içində yaşamağımız üçün heç vaxt olmadığı kimi yeni imkanlar yaranıb”\nDeputat Azər Badamov heç vaxt olmadığı kimi yaranan yeni imkanlardan danışdı: “Azərbaycan üç il əvvəl torpaqlarını işğaldan azad edəndə müharibənin başa çatdığını elan etdi və Ermənistana düşmənçilik səhifəsini bağlamaqla ölkələrarası münasibətlərə yeni səhifədən başlamağı təklif etdi. Ona görə də sülh müqaviləsinin imzalanması üçün 5 əsas baza prinsipindən ibarət sülh müqaviləsinin layihəsini qarşı tərəfə təqdim etdik. Ermənistan müharibənin başa çatdığı ilk zamanlarda özünü sakit aparsa da, sonradan havadarlarının  dəstəyi ilə ordusunu yeniləndirməyə və revanşizm şüarları səsləndirməyə başladı. Hətta Praqa görüşündə baş nazir Paşinyan Azərbaycanın suveren ərazilərinin bütövlüyünü parametrləri açıqlayaraq tanıdığını bildirdi. Bu da Qarabağın erməni əsilli sakinlərinin yaşadığı torpaqların da Azərbaycan ərazisi kimi tanınması demək idi. Hətta Paşinyan müxtəlif tribunalardan Qarabağın Azərbaycanın suveren ərazisi olduğunu dilə gətirdi. Amma bununla yanaşı Qarabağda hərbi mövcudluğunu davam etdirir və separatizmin yenidən qol budaq açmasına dəstək verirdi. Sülh müqaviləsinin imzalanması məsələsində isə, əsas maneə kimi Qarabağda yaşayan ermənilərin hüquq və təhlükəsizliklərinin beynəlxalq səviyyədə təmin edilməsi kimi göstərilirdi.\nAzərbaycan Ordusu 19-20 sentyabrda Qarabağda lokal xarakterli antiteror tədbirləri keçirməklə separatizmin yuvasını dağıtdı və sülh müqaviləsinin imzalanmasında  Ermənistanın əsas problem kimi gördüyü erməni əsilli sakinlərin hüquq və təhlükəsizliyinin Azərbaycan dövlətinin qanunları ilə təmin olunacağını sübut etdi. İndi bu problem gündəmdən çıxıb və qısa bir zaman kəsiyində Azərbaycanla Ermənistan arasında sülh müqaviləsinin bağlanacağını düşünürəm. Sülh müqaviləsinin imzalanmasından sonra Ermənistanla Azərbaycan arasında bütün sahələr üzrə əməkdaşlıq bərpa olunacaq. O cümlədən ticarət əlaqələrinin inkişafı da baş verəcək. Biz qonşu ölkələr olduğundan birgə əməkdaşlıqla yaşamağa məhkumuq. Ölkələrimiz arasında baş vermiş düşmənçilik və müharibələr əbədi davam edə bilməz. Silahların işlənməsi heç kimə xeyir gətirmir. İndi reallıqlar dəyişib, sülh və əmin-amanlıq içində yaşamağımız üçün heç vaxt olmadığı kimi yeni imkanlar yaranıb. Ermənistanın bu imkanlardan istifadə edəcəyini və bundan sonra özünü normal münasibətləri təmin olunmuş qonşu kimi aparacağını hesab edirəm\".\nCavanşir ABBASLI\n“Yeni Müsavat”\n ",
        "views": "814",
        "date": "26.09.2023 12:01",
        "link": "https://musavat.com/news/ermenistan-azerbaycanla-ticarete-baslayir-iddiasi-sok-detallar-aciqlandi_1009041.html"
    },
    {
        "title": "Dövlətçilik tariximizə həmrəylik möhürü vuran partiya",
        "category": "Siyasət",
        "content": "Vətəndaş Həmrəyliyi Partiyasının tarixi Azərbaycanın müstəqillik tarixi ilə üst-üstə düşür. Partiyanın yaranması Dövlət Müstəqilliyinin elanından bir il sonraya təsadüf etsə də VHP-nin yaranması 1988-ci ildə Meydan hərəkatı ilə başlayaraq ölkəmizdə cərəyan edən hadisələrin yekunu və mövcud olan ictimai-siyasi şəraitin məntiqi nəticəsi idi. Ötən 31 ildə böyük bir tarixi yol keçən VHP bu gün seçkili orqanlarda təmsilçiliyi və ictimai nüfuzu ilə ölkənin aparıcı siyasi partiyalarından biridir.\nVHP müstəqillik dönəminin bütün parlament və bələdiyyə seçkilərində iştirak edən və nəticə əldə edən müxalifət partiyalarından biridir. Vətəndaş Həmrəyliyi Partiyası 2003-cü ildə prezident seçkilərinə qatılmış, VHP sədri Sabir Rüstəmxanlının prezidentliyə namizədliyi irəli sürülmüşdür. VHP parlamentdə 3 deputatının təmsilçiliyi ilə hazırda ölkənin ana müxalifət partiyası sayılır. VHP üzvləri bu gün ölkənin 10-a yaxın bələdiyyələrində təmsil olunmaq hüququ qazanıblar.\nVHP bu günə kimi müxalifət partiyalarının təşkil etdiyi əksər birlik, blok və digər qurumlarda təmsil olunub.\n\nMüxtəlif siyasi bloklarda təmsil olunmaqla bərabər VHP 31 il ərzində heç bir siyasi avantüraya uymadan ölkədə milli dövlətçiliyin qorunub saxlanılması, sivil mübarizə ənənələrinin formalaşması, torpaqlarımızın işğaldan azad edilməsi niyyəti ilə vətəndaşların birgə mübarizə cəbhəsinin yaradılması yolunu davam etdirmişdir.\n\nVətəndaş Həmrəyliyi Partiyasının respublikanın 81 bölgə (şəhər/rayon) və 1 muxtar respublika təşkilatı fəaliyyət göstərir. Bölgə təşkilatlarında və rəhbərlikdə ölkə vətəndaşı olan bütün etnik və azsaylı xalqların nümayəndələri təmsil olunurlar. Partiyanın əsas nüvəsini gənclər təşkil edir. Bu gün ölkədə gedən proseslər və siyasi partiyaların bəyan etdiyi ideoloji sistem VHP-nin 31 il öncə irəli sürdüyü ideologiyanın nə qədər doğru və müasir olduğunu nümayiş etdirir. Siyasi leksikonumuza Vətəndaş Həmrəyliyi ifadəsini məhz VHP gətirmişdir. Azərbaycanın iqtisadi yüksəlişi, ölkəmizdə insan haqlarına, söz azadlığına dəyər verilən demokratik bir cəmiyyətin qurulması VHP-nin əsas hədəfi olaraq qalır.\n\nPartiyanın 31 il öncə, təsis qurultayında irəli sürdüyü şüar bu gün də Azərbaycan siyasi mühitində öz əhəmiyyətini saxlamışdır. Nicatımız – Vətəndaş Həmrəyliyindədir!\nVHP Siyasi Şurası",
        "views": "723",
        "date": "26.09.2023 12:00",
        "link": "https://musavat.com/news/dovletcilik-tariximize-hemreylik-mohuru-vuran-partiya_1008972.html"
    },
    {
        "title": "Hökumətin dollar planı açıqlandı: realdırmı? - təhlil",
        "category": "İqtisadiyyat",
        "content": "Azərbaycan hökuməti yaxın 4 ildə ölkənin milli valyutası olan manatın dollar qarşısında hər hansı məzənnə itkisi yaşamayacağını proqnozlaşdırır.\nMaliyyə Nazirliyinin açıqladığı 2024-cü ilin dövlət büdcəsinin ilkin göstəricilərinə dair sənəddə qeyd olunur ki, makroiqtisadi sabitliyin qorunması məqsədilə fiskal və monetar siyasətlərin əlaqələndirilməsinin gücləndirilməsi milli valyutanın mübadilə məzənnəsinin cari ildəki kimi sabit qalmasını dəstəkləyəcək. İqtisadiyyat Nazirliyi tərəfindən təqdim olunmuş makroiqtisadi proqnozlarda 2024-2027-ci illər üzrə manatın ABŞ dollarına qarşı məzənnəsi 1,7 manat səviyyəsində götürülüb.\nXatırladaq ki, ölkədə milli valyutanın məzənnəsi 2018-ci il martın 7-dən sabitdir.\nÖlkə iqtisadçılarının yekdil qənaəti budur ki, Azərbaycan manatının məzənnəsi sərbəst olmayıb, hökumət tərəfindən inzibati qaydada tənzimlənir. Bu tənzimləmədə mühüm rol neft-qaz gəlirlərinə aiddir: onların yetərli həcmdə daxil olması hökumətə manevr imkanı yaradır, manatın məzənnəsinin sabit saxlanması üçün rıçaqlar verir.\nİqtisadçı-ekspert Rəşad Həsənovun sözlərinə görə, dollara münasibətdə manatın məzənnəsi nominal xarakter daşıyır: “Digər valyutalara münasibətdə manatın məzənnəsi sərbəstdir və biz onlardakı dəyişiklikləri görürük. Həmin valyutalara münasibətdə manatın real məzənnəsini müşahidə etmək mümkündür. Amma dollara münasibətdə məzənnə inzibati qaydada tənzimlənir ki, bu səbəbdən də biz yalnız nominal məzənnədən danışa bilirik”.\nEkspert bildirir ki, hökumətin yaxın 4 ildə manatın  nominal məzənnəsini sabit saxlamaq üçün imkanları var: “Neftin qiyməti buna şərait yaradır, valyuta ehtiyatları artıb, əhalinin alıcılıq qabiliyyəti 2015-lərlə müqayisədə xeyli aşağıdır. Qaz ixracı artır, ticarət balansında müsbət saldo azalsa da, qalır. Bütün bunlar imkan verir ki, manatın dollar qarşısında məzənnəsini saxlamaq mümkün olsun”.\nRəşad Həsənov: “İnflyasiya manatın alıcılıq gücünü getdikcə azaldır”\nManatın real məzənnəsinə gəlincə, R.Həsənov qeyd edir ki, son illərdə dolların özü dəyərsizləşməyə məruz qalıb: “ABŞ-da qeydə alınan yüksək inflyasiya dolların məzənnəsinin ucuzlaşmasına səbəb olub. Eyni qaydada manatın da məzənnəsində dəyərsizləşmə baş verir. Digər tərəfdən, Azərbaycanın özündə baş verən inflyasiya manatın alıcılıq qabiliyyətini azaldır. Real effektiv məzənnəyə təsir göstərən əsas amillərdən biri əsas ticarət tərəfdaşlarında valyutaların məzənnəsidir. Azərbaycanın əsas ticarət tərəfdaşları Rusiya, Türkiyə, Çin, İran kimi ölkələrdir. Çin xaric, bu ölkələrdə milli valyutalarının sürətli dəyərsizləşməsi manatın həmin valyutalara münasibətdə real effektiv məzənnəsini saxlamağa imkan yaradır. Manatın real alıcılıq gücünə gəlincə, ötən il rəsmi olaraq manat onu 14 faiz itirib, bu il də təxminən 10 faiz itirəcək. Yəni ölkə üzrə qeydə alınan inflyasiya səviyyəsi manatın öz real alıcılıq gücünü həmin qədər itirməsi deməkdir”.\nQeyd edək ki, bu ilin ötən dövründə Azərbaycanın valyuta gəlirləri ötən ilin eyni dövrü ilə müqayisədə azalsa da, ticarət balansında müsbət saldo qalmaqda davam edir. Belə ki, ötən ilin yanvar-avqustunda ticarət balansının müsbət saldosu 17 milyard 376,15 milyon dollar, bu ilin eyni dövründə isə 13 milyard 203,96 milyon dollar təşkil edib. Bu, 24 faiz azalma deməkdir.\nTicarət balansında müsbət saldonun azalmasında əsas rolu neft gəlirlərinin azalması oynayır. Rəsmi statistikaya əsasən 2023-cü ilin yanvar-avqust ayları üzrə ölkədə 20,3 milyon ton neft (kondensatla birlikdə) hasil edilib. Hesabat dövründə 17 milyon ton neft (kondensatla birlikdə) ixraca nəql olunub. Xatırladaq ki, 2022-ci ilin yanvar-avqust aylarında ölkədə 21,8 milyon ton neft (kondensatla birlikdə) hasil edilib. Hesabat dövründə 17,6 milyon ton neft (kondensatla birlikdə) ixraca nəql olunub. Beləliklə, illik müqayisədə bu ilin 8 ayında Azərbaycanda neft və kondensat hasilatı 6,88 faiz, ixracı isə 3,41 faiz azalıb.\nBundan əlavə, Azərbaycanın idxalında da ciddi artım müşahidə olunur. Bu ilin  8 ayında ölkəyə 11 milyard 150.61 milyon dollarlıq mal və məhsul idxal olunub. Bu, ötən ilin eyni dövründəki  göstəricidən 25,7 faiz çoxdur. Ötən ilin yanvar-avqustunda idxal  8 milyard 868.42 milyon dollar təşkil etmişdi.\nİxrac gəlirləri ilə yanaşı, Azərbaycana xaricdən valyuta göndərişlərində də ciddi azalma var. Azərbaycan Mərkəzi Bankının məlumatına görə, 2023-cü ilin birinci yarısında Azərbaycana 891 milyon dollar həcmində pul baratı daxil olub. Bu, ötən ilin eyni dövrünə nisbətən 45 faiz azdır. Ölkədən çıxan pul baratlarının həcmi isə 254,7 milyon dollar təşkil edib. Başqa sözlə, baratlar üzrə profisit 636 milyon dollar təşkil edib. Bu isə ötən ilin eyni dövrünə nisbətən 51 faiz azdır.\nBütün bu azalmalara rəğmən Dövlət Neft Fondundan dövlət büdcəsinə transfertlər proqnozdan xeyli geri qalır. Maliyyə Nazirliyinin məlumatına əsasən, ilin birinci yarısında Dövlət Neft Fondundan dövlət büdcəsinə köçürülməsi nəzərdə tutulan 5 milyard 640,0 milyon manat məbləğində transfertin yalnız 2 milyard 661,0 milyon manatı reallaşıb. Transfertin az olması Mərkəzi Bankla Neft Fondunun birgə keçirdiyi valyuta hərraclarındakı satışlardan da hiss olunur. Belə ki, bu ilin yanvar-avqust aylarında valyuta hərraclarında 2 milyard 295,8 milyon ABŞ dolları məbləğində satış olub. Bu, ötən ilin eyni dövrü ilə müqayisədə 32,3  faiz azdır. 8 ay ərzində AMB-də keçirilmiş valyuta hərraclarının 99  faizində təklif tələbi üstələyib. Bu dövrdə Neft Fondu hərraclarda 1 milyard 937,7 milyon dollar valyuta satıb. Bu isə 2022-ci ilin yanvar-avqust ayları ilə müqayisədə 42,9 faiz azalma deməkdir.\nSentyabrın ötən günləri ərzində Mərkəzi Bankda keçirilən 6 valyuta hərracında ümumilikdə 168,9 milyon dollar valyuta satışı həyata keçirilib.\nÖtən ilin sentyabrında hərraclarda 465,3 milyon dollar satılmışdı.\nÖlkədə dollara olan tələb o qədər azalıb ki, Mərkəzi Bank satışa çıxarılan dolları özü almalı olur. Belə ki, bu ilin yanvar-avqust aylarında Mərkəzi Bankın valyuta bazarına müdaxiləsi 122 milyon ABŞ dolları olmaqla alışyönlü olub.\nAzərbaycan hökuməti yaxın 4 ildə ölkə iqtisadiyyatında neft-qaz sektorunun xüsusi çəkisinin tədricən azalacağını proqnozlaşdırır. Proqnoza görə, 2027-ci ildə ÜDM-in tərkibində qeyri-neft/qaz sektorunun payı 78,7 faizə qədər artacaq. Bu azalmanın büdcə gəlirlərinə təsiri proqnozlaşdırılmasa da, 2024-cü il üzrə onun yenə 50 faizdən yuxarı olacağı gözlənilir. Büdcə layihəsindən aydın olur ki, gələn il Neft Fondundan büdcəyə 12 milyard 781 milyon manat transfert olunacaq ki, bu da büdcə gəlirlərinin 37,9 faizi deməkdir. Neft sektorundan daha 3 milyard 975 milyon manat Vergi Xidmətinin xəttilə büdcəyə daxil olacaq.\nYaxın 4 ildə ölkədə inflyasiya kifayət qədər yüksək olacaq ki, bu da manatın alıcılıq qabiliyyətinin azalmasını şərtləndirəcək. İqtisadiyyat Nazirliyi tərəfindən baza ssenaridə inflyasiyanın 2023-cü ildə 9,5 faiz, 2024-cü ildə  5,3 faiz, 2027-ci ildə 4,2 faiz təşkil edəcəyi proqnozlaşdırılır. Bildirilir ki, Mərkəzi Bankın inflyasiyanın azaldılması istiqamətində öz səlahiyyətləri çərçivəsində həyata keçirdiyi tədbirlər və hökumətin antiinflyasiya tədbirləri, eləcə də dünya üzrə əmtəə, xüsusilə də ərzaq qiymətlərinin nisbətən aşağı düşməsi, başlıca ticarət tərəfdaşı olan ölkələrdə inflyasiyanın azalması və digər qlobal trendlər nəticəsində Azərbaycanda cari ilin yanvar-iyul ayları ərzində inflyasiya səviyyəsində səngimə müşahidə edilib: göstərici ilin əvvəlinə nəzərən 1,7 faiz-bənd, keçən ilin müvafiq dövrü ilə müqayisədə isə 0,8 faiz-bənd aşağı olub: “Ölkədə inflyasiyanın azalmasına baxmayaraq, xarici mühitin yüksək volatilliyi (dünyada geosiyasi və geoiqtisadi vəziyyətin daha da gərginləşməsi, beynəlxalq logistika zəncirlərinin pozulması, bir çox ölkələrdə inflyasiyanın hədəf səviyyələrindən yuxarıda qalması gözləntiləri, iqlim dəyişmələri səbəbindən temperaturun artması və digər mənfi xarici şoklar) qiymətlərin əlavə artımına səbəb ola bilər. Digər tərəfdən də nəzərə almaq lazımdır ki, yüksək inflyasiya şəraitində büdcə xərclərinin irihəcmli artımları inflyasiya təzyiqlərini daha da artıra və növbəti illərdə inflyasiya spiralının yaranmasına səbəb ola bilər”.\nHökumət hesab edir ki, inflyasiya mühitinin tənzimlənməsi ilə bağlı atılan addımlar iqtisadi fəallığın artımı ilə yanaşı, əhalinin sosial rifahına da müsbət təsir edəcəkdir. Proqnozlara əsasən, ortamüddətli dövrdə əhalinin gəlirlərinin artaraq 2027-ci ildə 106,0 milyard manata, xərclərinin isə 102,6 milyard manata qədər yüksəlməsi gözlənilir. Xatırladaq ki, 2023-cü ilin yanvar-avqust aylarında ölkə əhalisinin nominal gəlirləri əvvəlki ilin eyni dövrü ilə müqayisədə 14,3 faiz artaraq 50861,1 milyon manat və ya hər nəfərə orta hesabla 5013,3 manat olub.\nDünya SAKİT,\n“Yeni Müsavat”",
        "views": "3633",
        "date": "26.09.2023 12:00",
        "link": "https://musavat.com/news/hokumetin-dollar-plani-aciqlandi-realdirmi-tehlil_1008963.html"
    },
    {
        "title": "Parlamentdə Qərbi Azərbaycanla bağlı dinləmələrdə ilginc",
        "category": "Ölkə",
        "content": "Tarixi ərazilərimizlə bağlı əsaslı faktlar açıqlandı; “1918-ci il mayın 29-da qərar qəbul edilərkən Azərbaycan xalqının mövqeyi nəzərə alınmayıb”\nSentyabrın 25-də Milli Məclisdə “Qərbi Azərbaycana Qayıdış: hüquqi aspektlər” mövzusunda ictimai dinləmə keçirilib. Parlamentin Hüquq siyasəti və dövlət quruculuğu komitəsinin təşkilatçılığı ilə keçirilən dinləmədə deputatlar, Qərbi Azərbaycan İcmasının üzvləri, hüquq-mühafizə orqanlarının təmsilçiləri, hüquqşünas alim və tədqiqatçılar, vətəndaş cəmiyyətinin nümayəndələri və ekspertlər iştirak ediblər.\nBirinci vitse-spiker, Milli Məclisin Hüquq siyasəti və dövlət quruculuğu komitəsinin sədri Əli Hüseynli öncə sözügedən mövzuda keçirilən dinləmələrin əhəmiyyətindən bəhs edib.\nTədbirə çıxış edən Baş prokurorun müavini Elmar Camalov bildirib ki, 1987-1991-ci il tarixlərində baş vermiş kütləvi deportasiya və soyqırımı zamanı ermənilər tərəfindən Qərbi Azərbaycan ərazisində qətlə yetirilən 216 şəxsdən 30 nəfər şəxsin yaxın qohumları, habelə hadisənin şahidləri müəyyən edilərək dindirilib: “Zərərçəkmiş şəxslərin hüquqi varisi qismində tanınmışdır. Eyni zamanda 15 nəfər şəxsin isə Qərbi Azərbaycan ərazisində ermənilər tərəfindən deportasiyaya məruz qalarkən erməniəsilli şəxslər tərəfindən müxtəlif predmetlərlə döyülərək xəsarət almaları müəyyən edilib, həmin şəxslər və onların qohumları müəyyən edilərək zərərçəkmiş şəxs və ya zərərçəkmiş şəxsin hüquqi varisi qismində dindirilib”.\nDeputat, Qərbi Azərbaycan İcmasının (QAİ) sədri Əziz Ələkbərli “Qərbi Azərbaycana Qayıdış: hüquqi aspektlər” mövzusunda məruzə edib.\nQərbi Azərbaycan İcması adından hər kəsi salamlayan deputat Qərbi Azərbaycana Qayıdışın hüquqi aspektlərinə həsr olunmuş ictimai dinləməyə görə Milli Məclisin Hüquq siyasəti və dövlət quruculuğu komitəsinin sədri Əli Hüseynliyə, Milli Məclisin sədri Sahibə xanım Qafarovaya təşəkkürünü bildirib, daha sonra mühüm məqamlardan bəhs edib. QAİ rəhbəri deyib ki, ermənilərin Qərbi Azərbaycanda soydaşlarımıza qarşı fərdi və kollektiv cinayətləri 200 il əvvəldən başlasa da, son 100 il ərzindəki cinayətləri bütün hüdudları aşıb və bu cinayətlərlə bağlı saysız-hesabsız faktlar, sənədlər, sübutlar mövcuddur: “İstər 1905-1906, istərsə də 1918-1920-ci illər soyqırımları ilə bağlı çoxlu sübutlar var ki, onların hüquqi müstəvidə araşdırılmasına çox böyük ehtiyac var. Xüsusilə 1918-ci il iyulun 15-də Azərbaycan Xalq Cümhuriyyəti Hökuməti tərəfindən yaradılmış və 1919-cu il noyabrın 1-nə qədər fəaliyyət göstərmiş Fövqəladə Təhqiqat Komissiyasının 36 cilddən (3500 vərəqdən) ibarət istintaq materialları masa üzərinə yatırılmalıdır. Bu cildlərdə ermənilər tərəfindən Bakıda və Azərbaycanın digər bölgələrində, o cümlədən Qərbi Azərbaycanın Zəngəzur və digər ərazilərində müsəlman əhaliyə qarşı törədilmiş zorakılıq hallarını əks etdirən çoxlu materiallar toplanıb. 1948-1953-cü illər deportasiyasına isə hələ də hüquqi qiymət verilməyib. Ulu Öndər Heydər Əliyev 1997-ci il dekabrın 18-də imzaladığı \"1948-1953-cü illərdə azərbaycanlıların Ermənistan SSR ərazisindəki tarixi-etnik torpaqlarından kütləvi surətdə deportasiyası haqqında\" tarixi fərmanında bu deportasiyaya hüquqi-siyasi qiymət verilməsi və onun beynəlxalq ictimaiyyətə çatdırılması məqsədilə dövlət komissiyası da yaratmışdı. Elə hesab edirəm ki, Ulu öndərin tövsiyəsi mütləq həyata keçirilməlidir. 1930-1940-cı illərdə keçmiş SSRİ məkanında repressiya və deportasiyaya məruz qalan bütün şəxslər və bütün xalqlar Stalinin ölümündən sonra respublika Ali Məhkəmələrinin qərarı ilə bəraət alsalar da, təkcə 1948-1953-cü illər deportasiyasından zərər çəkənlərə hüquqi müstəvidə bəraət verilmədi, deportasiya olunanların və onların varislərinin ata-baba yurdlarına qayıtmaq hüququ tanınmadı. 1987-1991-ci illərdə baş vermiş sonuncu deportasiya isə öz amansızlığı və qəddarlığı ilə əvvəlkilərdən bir o qədər də fərqlənmədi. Ermənilərə xas eyni vəhşi üsul və metodlarla soydaşlarımız sonuncu nəfərinə qədər Qərbi Azərbaycandakı ata-baba yurdlarından qovuldular. Bu prosesdə 200 nəfərdən çox soydaşımız ermənilər tərəfindən vəhşicəsinə qətlə yetirildi, 400-dən artıq insanımız bədən xəsarəti aldı. 300-ə yaxın yaşayış məntəqəsindən azərbaycanlılar qovuldular və bu zaman onlara fərdi təsərrüfatlar üzrə 2,5 milyard, ictimai təsərrüfatlar üzrə 17,5 milyard ABŞ dolları həcmində maddi ziyan vuruldu. Beynəlxalq qiymətləndirmə standartlarına görə, bu gün həmin ziyanın məbləği 700 milyard ABŞ dolları həcmindədir. Yeraltı-yerüstü sərvətləri, tarixi-mədəni abidələrə vurulan ziyanı da bura əlavə etsək, yəqin ki, bu ziyan bir neçə dəfə artar. Mənəvi ziyanı isə heç bir məbləğlə əvəz etmək olmaz\".\nQAİ rəhbəri bir vacib məsələyə də diqqət çəkib: “Bildiyiniz kimi, Qaçqınların və məcburi köçkünlərin statusu haqqında Azərbaycan Respublikasının Qanunu mövcuddur, bu Qanun 1999-cu il mayın 21-də Ulu öndər Heydər Əliyev tərəfindən imzalanmışdır. Artıq bu gün \"məcburi köçkün\" anlayışı Azərbaycan üçün tarixin arxivinə gömülməkdədir. Həm bu səbəbdən, həm də Qərbi Azərbaycana Qayıdış Konsepsiyasına uyğunlaşdırmaq baxımından, elə hesab edirəm ki, bu qanuna yenidən baxılmalı, “Qərbi Azərbaycan qaçqınlarının statusu haqqında ” ayrıca qanun qəbul edilməlidir\".\nQAİ-nin Ağsaqqallar Şurasının sədri Əhliman Əmiraslanov qərbi azərbaycanlılara məxsus onlarla dərnəyin, təşkilatın Türkiyə, Rusiya və Avropa ölkələrində fəaliyyət göstərdiyini bildirərək qeyd edib ki, QAİ onlarla da iş aparır. Həmçinin deyib ki, Azərbaycan dövləti tankla, silahla böyük qayıdışı təmin etməyəcək, burada qətiyyətli mövqeyimiz öz sözünü deyəcək.\nKomitə sədri Əli Hüseynli də bildirib ki, Azərbaycana qarşı beynəlxalq səviyyədə cinayətlərə yol verilsə də, Azərbaycan bu istiqamətdə də fəaliyyətini hüquq müstəvisində həyata keçirəcək.\n BDU-nun hüquq fakültəsinin dekanı Zaur Əliyev qərbi azərbaycanlıların öz yurd-yuvalarına qayıtması ilə bağlı təkliflərini səsləndirib. O, ləyaqətli qayıdışın fiziki, hüquqi və  maddi təhlükəsizliyinə əməl edilməsi zərurətindən bəhs edərək bildirib ki, BMT-nin müvafiq qurumlarını da bu prosesə cəlb etməliyik. “Əlbəttə, Ermənistan bunu öz xoşuna qəbul etməyəcək. Sülhə məcburetmə tədbirlərini dövətimiz yəqin ki, həyata keçirəcək. Sözsüz ki, burada qeyri-hüquqi məcburetmə nəzərdə tutulmur. Biz hüquq fakültəsi olaraq QAİ ilə sıx əməkdaşlıq edirik”, - natiq bildirib.\nDeputat Fəzail Ağamalı dinləmələri yüksək qiymətləndirərək QAİ ilə Prezident Administrasiyası, həmçinin Milli Məclisin əməkdaşlığını Qərbi Azərbaycana qayıdışımızı sürətləndirəcək mühüm amil kimi qiymətləndirib. Onun sözlərinə görə, ölkə Prezidentinin QAİ-nin ofisində dedikləri mühüm tapşırıqları ortaya qoyub. F.Ağamalı qeyd edib ki, min illər boyu Qərbi Azərbaycanda yaşayışımızı təsdiq edən faktlar, sənədlər var, hətta erməni tarixçiləri tərəfindən etiraf olunub. F.Ağamalı mühüm bir məsələdən bəhs edib. Bildirib ki, Azərbaycan de-fakto tanınan zaman indiki Ermənistan ərazisinin 20 faizi Azərbaycan Demokratik Cümhuriyyətinin ərazisi kimi təsdiq olunub: “Azərbaycan Respublikası Demokratik Cümhuriyyətin hüquqi varisidir. Biz Demokratik Cümhuriyyətin varisi kimi o əraziyə iddiaçı olmalıyıq. Eyni zamanda digər ərazilərdə, 9 min kv km-lik ərazidə də min illər boyu soydaşlarımız yaşayıblar. Bizim hüquqşünas və tarixçilərimiz bu istiqamətdə də fəaliyyətini qurmalıdırlar. Avropa Məhkəməsi məhsəti türklərinin də tarixi torpaqlarına, Gürcüstana qayıtmaq hüququ əldə ediblər. Deməli, biz bu məhkəmənin imkanlarınna bəhrələnə bilərik. Eyni zamanda Avropa Ədalət Məhkəməsində də soydaşlarımızın ədalətli və ləyaqətli şəkildə öz yurdlarına qayıtmasını təmin edə bilərik. Mən əminəm ki, cənab Prezidentin bəyan etdiyi bütün məsələlər yerinə yetirildiyi kimi, Qərbi Azərbaycana qayıdış məsələsi də həllini tapacaq”.\nAMEA-nın A.Bakıxanov adına Tarix İnstitutunun  direktor müavini Cəbi Bəhramov qiymətli faktları açıqlayıb. O, ilk olaraq İrəvanın ermənilərə verilməsindən danışıb: “1918-ci il mayın 29-da qərar qəbul edilərkən Azərbaycan xalqının mövqeyi nəzərə alınmayıb, arxivləri araşdırarkən xalqımızn fikrini təsdiq edən heç bir sənədə rast gəlmədik. Həmçinin bu mövzunun müzakirəyə çıxarıldığı iclasda Milli Şuranın üzvü olan 44 nəfərdən 22-si iştirak edib. İştirak edənlərin sayı 28 nəfər göstərilsə də, adbaad baxdıqda, 22 nəfərin olduğu aydınlaşır. Qəsdən say 28 göstərilib. İrəvandan olan 3 deputat iki dəfə etiraz etsə də, onların etirazı nəzərə alınmır. 44 nəfərdən 16 nəfər \"hə\", 1 nəfər “yox” deyib, 3 nəfər bitərəf qalıb. Ona görə də bu məsələyə yenidən baxmağa ehtiyac var. Biz Cümhuriyyətin varisiyiksə, bu məsələyə təkrar baxmalıyıq. İrəvanın verilməsi haqqında qərar ləğv olunmalıdır!\" C.Bəhramov onu da bildirdi ki, Azərbaycan Demokratik Respublikası işğal ediləndə Azəraycanda 48 min nəfər güllələnib, 12 general, o cümlədən Cümhuriyyət qurucularımız. 21-ci il iyulun 15-dək Qərbi Zəngəzurun 4500 kv.km-lik ərazisi Azərbaycan xalqının rəyi soruşulmadan Ermənistana verilib. Buna da hüquqi nöqteyi-nəzərdən diqqət yetirilməlidir. 1926-28-ci illərdə SSRİ hökumətinin, Levon Mirzoyanın iştirakı ilə 20.8 min kv.km ttp://kv.km/ ərazi yenə də Ermənistana verilib. Həmin məsələlərə də baxılmasına və qərarların ləğv edilməsinə ehtiyac var\". Tarixçi alim bütün əsasların mövcud olduğunu söylədi. “Rusiya Dövlət Dumasının nümayəndələri də bizimlə söhbət zamanı bildirdilər ki, Ermənistan deyilən bir qurum beynəlxalq hüquq nöqteyi-nəzərdən qeyri-qanunidir. Hüquqi, tarixi əsasımız var ki, bu məsələyə baxıb, qərar qəbul edək”.\nDeputat Azay Quliyev Qərbi Azərbaycanla bağlı danışaraq hər kəsi əzmlə çalışmağa səslədi: “Azərbaycan xalqı əmindir ki, gec-tez biz bu hədəfə yetişəcəyik, amma çox mürəkkəb məsələdir, potensialı hərəkətə gətirmək üçün biz ilk işi görmüşük, QAİ-nin yaradılması və hərəkətə keçməsi başlanğıc üçün kifayət qədər böyük nəticədir. QAİ-də hüquq departamentinin fəaliyyət göstərməsi də ciddi məsələdir”. A.Quliyev bununla bağlı ilk  olaraq beynəlxalq ictimaiyyətin məlumatlandırılmasını zəruri saydı: “Beynəlxaql ictimaiyyət bilməlidir ki, söhbət nədən gedir. İkinci mərhələ deportasiya və cinayətlərə beynəlxaql səviyyədə qiymət verilməlidir. Üçüncü mərhələdə artıq biz məsələyə hüquqi qiymət verməliyik. Biz artıq ilk mərhələdə müəyyən prosesləri keçmişik. İkinci mərhələdə biz parlamentlərlə də işləməli, birgə dinləmələr keçirməliyik. Xaricdəki həmkarlarımızın diqqətini buna yönəltməliyik. Bu məsələlərə həm etnik təmizləmə, həm də zorla köçürülmə maddəsi ilə də baxıla bilər, bununla bağlı beynəlxalq presedentlər də var. Məhsəti türklərinin qayıdışı ilə bağlı müsbət presedent var, Gürcüstan Avropa Şurasına daxil olarkən bu barədə öhdəlik götürmüşdü. Həmçinin serblərin qayıdışı ilə bağlı təcrübə mövcuddur. Azərbaycanlıların yurd-yuvalarına qayıtması ilə bağlı BMT TŞ-də qətnamələrin qəbul olunmasına da nail olmaq lazımdır. Nə qədər çox beynəlxalq təşkilatlar bu prosesdə iştirak edərsə, biz hədəfimizə daha tez çata bilərik”.\nDeputat Hikmət Babaoğlu da bildirdi ki, ermənilər Azərbaycan ərazisində reinteqrasiya prosesində Rusiya hərbçilərinə etibar etdikləri kimi, bizim qərbi azəraycanlılar da Türkiyə hərbçilərinə etibar edir. “Mən QAİ sədrinin müavini kimi qeyd edirəm: biz də bunu istəyirik. Biz yendən beynəlxalq mexanizm yarada bilmərik, bizim buna zamanımız yoxdur. Biz mövcud beynəlxalq hüquqa istinad etməliyik”.\nBDU-nun professoru İbrahim Vəliyev öz növbəsində dedi ki, 1905-ci ildən başlamış 1988-ci ilədək azərbaycanlılar vaxtaşırı deportasiya olunub. “Mən təklif edirəm ki, sonuncu deportasiya ilə bağlı azərbaycanlıların mülkiyyət hüququnun tanınması haqqında qanun qəbul olunsun” natiq bildirib.\nElşad PAŞASOY,\n“Yeni Müsavat”\n   ",
        "views": "340",
        "date": "26.09.2023 11:55",
        "link": "https://musavat.com/news/parlamentde-qerbi-azerbaycanla-bagli-dinlemelerde-ilginc_1008976.html"
    },
    {
        "title": "“Sülhsevər”lərin iki üzü - 28 il İrəvana arxa duranlar Moskvanın üzünə dururlar",
        "category": "Analitika",
        "content": "Avropa ölkələrinin sülh çağırışları səmimi deyil. Bir çox məsələlərdə olduğu kimi burada da həmişə ikili standartlara yol verilib, hələ də elədir.\nBizə gələndə “hər bir münaqişə dinc şəkildə, masa arxasında, danışıqlar yolu ilə həll olunmalıdır” deyə, yüz dəfə təkrarlayır, “Qarabağ münaqişəsinin hərbi yolla həlli mümkün deyil” deyirdilər.\nBu gün həmin dövlətlər Rusiyaya müqavimət göstərməsi, müharibəni tam şiddətlə davam etdirməsi üçün Ukraynaya hər cür dəstək verirlər. Buraya qırıcı təyyarələrdən, modern tanklardan, raket əleyhinə müdafiə qurğularından tutmuş çəkməyə, coraba qədər 1001 adda maddi məmulat, eləcə də siyasi, diplomatik, mənəvi, humanitar dəstək daxildir.\nƏgər Avropa ölkələri sülh istəyirsə, bunları etməməliydi və oturub Rusiyanın Ukraynanı ac timsah kimi vilayət-vilayət parçalayıb udmasına baxmalıydı. Elə etsə, çox çəkməzdi, hərbi cəhətdən daha güclü olan Rusiya Ukraynanı məğlub edərdi, atəşkəs elan olunardı, Ukraynada marionet hökumət qurulardı, məsələ bitərdi.\nAncaq Avropa ölkələri aqressoru durdurmaq üçün Ukraynaya dünya tarixində görünməmiş həcmdə yardımlar etdilər və bu işdə davam edirlər.\nBu, yəqin ki, belə olmalıdır. Böyük və aqressiv dövlətlərə özlərindən kiçikləri parçalamaq və məhv etmək imkanı verilməməlidir. Bir dövlətin başqa bir dövlətin əyalətini qoparıb orada oyuncaq “dövlət” təsis etmək haqqı olmadığı kimi, imkanı da olmamalıdır.\nVaxtilə Ermənistan belə etmişdi, Azərbaycanın Qarabağ mahalını işğal etmiş, yeni “dövlət” qurmuş, əslində isə özünə birləşdirmişdi – eynilə hazırda Rusiyanın Luqansk və Donetskdə qurduğu “dövlət”lər kimi. Hamı bilir ki, Rusiya bu əyalətləri özünə birləşdirib, sadəcə, adlarını “DXR”, “LXR” qoyub.\nAncaq Avropa ölkələri eyni qanunsuzluqları, hətta cinayətləri edən Ermənistana göz yumurdu. Sanki ermənilərin başqa bir dövləti parçalamaq, talamaq, yandırmaq, uzun illər işğal altında saxlamaq kimi müstəsna haqları vardı və Azərbaycanın öz ərazisini işğaldan azad etmək təşəbbüsü göstərmək hüququ yox idi.\nATƏT-in Minsk qrupunun (Rusiya, ABŞ, Fransa) tez-tez dəyişən həmsdərlərinin, eləcə də bu ölkələrin xarici siyasət idarələrinin rəhbərlərinin 28 il boyunca 2800 dəfə təkrarladıqları fikir məhz bundan ibarət idi ki, Azərbaycan silaha əl atmasın, müharibəyə başlamasın.\nÖtə yandan, onlar aqressora, Ermənistana işğal etdiyi əraziləri tərk etmək üçün nəinki sanksiya tətbiq edirdilər, heç hər hansı bir təzyiq, təsir də göstərmirdilər.\nAmma nə fərqi vardı ki? Rusiya da, Ermənistan da başqa dövlətin ərazisini işğal edib qanunsuz “dövlət” qurmuşdular. Rusiyaya 11 paketlik sanksiya növləri tətbiq edən Avropa Ermənistana “mərhələli həll” paketi təqdim edirdi, ermənilər də əllərinin dalıyla təklifləri geri itələyir, “bizə hava belə də xoşdur” ədası göstərirdilər. Ermənilərin Rusiyadan, Avropadan, eləcə də ABŞ-dan belləri bağlı olması 28 l boyunca qarşımızda atılıb-düşməzdilər, kompromis haqda düşünərdilər. Onlar öz güclərindən çox beynəlxalq dəstəklərinin sarsılmazlığına, Rusiyanın timsalında qoruyucu gücün himayəsinə arxayın idilər.\nAvropa ölkələrinin Rusiya və Ermənistanın eyni xarakterli aqressiyasının arasında fərq qoymaları ona görə idi ki, onlar Ermənistanı özləri üçün təhlükə saymırdılar, onu “kiçik bacı” sayır, böyüməsini istəyirdilər, amma Rusiyanı bütün Avropa üçün təhlükə hesab edir, cilovlanmasını istəyirlər.\nErmənistana münasibətdə folklorumuzdan tanış olan “mənə dəyməyən qurd yüz il yaşasın” siyasəti yeridiən Avropa Rusiyaya münasibətdə “işğaldan qidalanaraq böyüyən bədheybətin qarşısını almaq” siyasəti yeridir.\nOna görə də hazırda bir sıra Avropa dövlətlərinin özlərini sülh carçısı kimi göstərməsi əbəsdir. Onlar işlərinə gələndə aqressoru dəstəkləyir, gəlməyəndə qarşı çıxırlar.\nAraz Altaylı, Musavat.com",
        "views": "1919",
        "date": "26.09.2023 11:54",
        "link": "https://musavat.com/news/sulhsever-lerin-iki-uzu-28-il-irevana-arxa-duranlar-moskvanin-uzune-dururlar_1008966.html"
    },
    {
        "title": "Fatih Terim imzanı atdı - Sürpriz seçim",
        "category": "İdman",
        "content": "\"Qalatasaray\"ın və Türkiyə millisinin sabiq çalışdırıcısı Fatih Terim meydana qayıdır.\nQeyd olunub ki, Fatih Terimin danışıqlar apardığı İtaliyanın \"Fiorentina\" komandasının təklifini qəbul etdiyi iddia edilib. Terimin ilkin müqaviləni imzaladığı və detallar tamamlandıqdan sonra məşqçi işinə başlayacağı irəli sürülür.\nQeyd edək ki, Fatih Terim 2000-2001-ci illərdə \"Fiorentina\"da çalışıb. Terim \"Fiorentina\"da çıxış etdiyi müddətdə 10 qələbə, 11 heç-heçə və 7 məğlubiyyət əldə edib. \"Fiorentina\" azarkeşləri Fatih Terimə rəğbət bəsləyir.//Metbuat.az",
        "views": "5855",
        "date": "26.09.2023 11:49",
        "link": "https://musavat.com/news/fatih-terim-imzani-atdi-surpriz-secim_1008958.html"
    },
    {
        "title": "İnsanlar daha çox bu saatlarda ölür - ŞOK ",
        "category": "Maraqlı",
        "content": "Alimlər müəyyən ediblər ki, insanlar ən çox səhərlər ölür.\nMusavat.com xarici KİV-ə istinadən xəbər verir ki, ABŞ-ın Harvard Tibb Məktəbinin alimləri insanların ən çox saat 11:00-da öldüyünü müəyyən ediblər.\nEyni zamanda qeyd edilib ki, ölüm vaxtı genetikadan asılıdır. Belə ki, müəyyən GG genotipinə malik insanlar saat 18:00 radələrində ölürlər.\nMəlumata görə, günün vaxtı ilə yanaşı, ilin ən ölümcül günü də var. Son araşdırmalar göstərib ki, Yeni il ilin ən ölümcül günüdür. Bunun bayram şənliklərinə aidiyyəti yoxdur. \nAlimlərin digər maraqlı müşahidələri də var. Belə ki, şənbə günü həftənin ölüm ehtimalının ən yüksək olduğu gündür. Bu, həftə sonu narkotik maddələrin həddindən artıq qəbulu, qəzalar və odlu silahlardan ölüm hallarının pik həddə çatması ilə bağlıdır.\nMusavat.com",
        "views": "1225",
        "date": "26.09.2023 11:42",
        "link": "https://musavat.com/news/insanlar-daha-cox-bu-saatlarda-olur-sok_1008968.html"
    },
    {
        "title": "Rusiya buğdasını su qiymətinə satır ",
        "category": "Region",
        "content": "Rusiya Taxıl İttifaqının monitorinqinə əsasən, 1-24 sentyabrda Rusiya 4,933 milyon ton buğda ixrac edib ki, bu da ötən ilin eyni dövrü ilə müqayisədə 28 faiz çoxdur.\nMusavat.com xəbər verir ki, Birliyin analitik departamentinin direktoru Yelena Türinanın “İnterfaks”a verdiyi məlumata görə, ümumilikdə 5,4 milyon ton əsas taxıl növü daşınıb ki, bu da bir il əvvəllə müqayisədə 20,7 faiz çoxdur.\nO cümlədən, arpa ixracı 27 faiz azalaraq 439 min ton, qarğıdalı ixracı 32,5 faiz artaraq 33,8 min ton olub: “Biz artıq sentyabr ayında buğda tədarükünün 6 milyon tona yaxınlaşacağını gözləyirik. Bu, ötən mövsümlə müqayisədə 30 faiz çoxdur və son 6 ildə sentyabr ayı üçün maksimum ola bilər”.\nAyın əvvəlindən ən çox buğda Misirə göndərilib - 784 min ton, lakin bu, bir il əvvəlkindən 13 faiz azdır. İkinci yeri İran tutur, lakin bu istiqamətdə ixrac 40 faiz azalaraq 355 min ton olub. Türkiyəyə daşınmalar 35 faiz azalaraq 310 min tona düşüb. Eyni zamanda keçən il ixracın olmadığı İndoneziyaya 226 min ton göndərilib. Ekspert bildirib ki, ilk beşliyi Yəmən tamamlayır və bu ölkə alışı 4 dəfədən çox artıraraq 192 min tona çatdırıb. Beləliklə, ənənəvi iri alıcılar alışları azaldır, yeni ölkələr prosesə qoşulur. Belə ölkələr arasında Banqladeş (2 dəfə artım), Sudan (2 dəfədən çox), Braziliya (2,8 dəfə), Keniya (1,8 dəfə), Oman (3 dəfə), Uqanda (2,7 dəfə) var. Sentyabrda 156 min ton buğda göndərilən Tanzaniya alıcılar arasında ilk dəfə yer alıb.\nBazardakı qiymət vəziyyətindən danışan ekspert bildirib ki, Avropa buğdası həftə ərzində 2,9 faiz bahalaşaraq ton üçün 252 dollar olub. Mövsümün əvvəlindən (2023-cü il iyulun 1-dən) artım 1,2 faiz təşkil edib. Amerika buğdasının qiyməti sentyabrın əvvəlində 234 dollardan 253 dollara qalxıb. Rusiya buğdasının (FOB Novorossiysk) qiyməti həftə ərzində 1,6 faiz ucuzlaşaraq bir ton üçün 243 dollar təşkil edib. Beləliklə, Avropa buğdasına nəzərən Rusiya buğdasına bir ton üçün 9-10 dollar endirim formalaşıb.\nRusiyada buğdanın istehsalçı qiymətləri həftə ərzində 5,3 faiz azalaraq bir ton üçün 12400 rubla (4-cü dərəcəli buğda) düşüb. Dollar ifadəsində istehsalçıdan buğdanın qiyməti 129 dollara düşüb. Bir həftə əvvəl bu qiymət 135 dollar, mövsümün əvvəlində isə bir ton üçün 136 dollar idi.\nMusavat.com",
        "views": "3137",
        "date": "26.09.2023 11:38",
        "link": "https://musavat.com/news/rusiya-bugdasini-su-qiymetine-satir_1008964.html"
    },
    {
        "title": "Daha bir dəhşətli xəbər NƏRİMANOVDAN GƏLDİ - Xəsarət alanlar var",
        "category": "Hadisə",
        "content": "Bakının Nərimanov rayonunda xəsarətlə nəticələnən zəncirvari yol qəzası baş verib.\nZiya Bünyadov prospektində bir neçə avtomobilin toqquşması nəticəsində 1999-cu il təvəllüdlü Baxşıyev Elməddin Telman oğlu və daha bir nəfər (ad-soyad dəqiqləşdirilir - red) xəsarət alıb.\nYaralılar təcili tibbi yardımın köməkliyi ilə xəstəxanaya çatdırılıb.\nFakt araşdırılır. (Report)",
        "views": "1323",
        "date": "26.09.2023 11:36",
        "link": "https://musavat.com/news/daha-bir-dehsetli-xeber-nerimanovdan-geldi-xesaret-alanlar-var_1008952.html"
    },
    {
        "title": "Müjdə! Efirə bir gözəl axçi gələcək – adı da Elza",
        "category": "Yazarlar",
        "content": "  Qasım bəy Zakirin 150 il əvvəl yazdığı şeirdə belə misralar var:\n“Qarabağda nə day qaldı, nə dana,\nBu gün-sabah qaçar hərə bir yana”.\nBu misraların ilk sətrinin üçüncü sözünün ilk hərfini “h” ilə əvəz eləsək, söhbət hələ də aktualdır. Erməni vətəndaşlarımız ayıb edirlər, bizim humanizmimizə şəkk gətirir və mahaldan gedirlər, düşünürlər ki, bizdən uzaq olsalar, yaxşıdır.\nİndi onlar seçim qarşısındadırlar. Şair demişkən, iki yoldan birini seçmək, ya oddan-alovdan, ya da vətən üçün canından keçmək söhbəti arxada qalıb deyə, hazırda Laçın sərhəd-keçid məntəqəsindən keçməyi üstün tuturlar.\nAmma heç də hamısı bu fikirdə deyil, I Qarabağ müharibəsinin veteranı Vitali Balasanyan deyib ki, Xankəndidən getməyəcək. Adam nəyə arxayındır, bilinmir. Bizdə onun adı Xocalı qətliamının təqsirkarları sırasında çəkilir, ermənilər isə onu 5-6 ay öncə bizə işləməkdə suçlayıb tutmuşdular. İkinci məsələ heç, amma birincidə əli olubsa, onu fələk də qurtara bilməyəcək.\nBir də Qarabağda yaşayan erməni müğənni Elza Simonyan Azərbaycan vətəndaşlığını alacağını, Xankəndidə qalacağını bildirib.\nBax, bu xəbər ölkəmizdə ciddi həyəcan yaradıb. Tərs kimi, xəbəri verən mənbə yeni Elzanın şəklini də paylaşıb. Fotosundan görünür ki, Elza göyçək qızdır. Axçi həm gəncdir, həm göyçəkdir, həm də müğənnidirsə, ta nə demək olar, axan sular durmazmı?\nBəzi dostlar lağlağı edirlər, deyirlər, bu qız Xankəndidə qalsa, iki Elzamız olacaq və yeni Elza efirlərimizi, ekranlarımızı bəzəyəcək. Başqa biri də deyir ki, xanım tezliklə özünə Həci də tapacaq, toylar kraliçası olacaq və s.\nUcundan tutub ucuzluğa getməkdə bir can olduğumuz üçün Simonyan Elzanın gələcəyinə dair versiyalar çoxdur – hamısı da zarafat, qeyri-ciddi söhbətlər.\nİndiki cavanlar bilməz, biz Nayruhi Allahverdiyanın tele-konsertləri ilə böyümüşük. O, indiki standartlarla olmasa da, öz dövrünün standartları ilə göyçək qadın idi və iki aydan bir AzTV-də yarım saatlıq konserti verilirdi. Bəlkə də bu, kvota məsələsiydi, amma deyirdilər, böyüklərdən kimsə Nayruhini saxlayır. O vaxtın “saxlamağı” da bir az fərqli idi, indiki kimi villa, “Porşe”-zad almırdılar. Söhbət himayə etməkdən, müəyyən şərait yaratmaqdan gedirdi.\nBu baxımdan, 100 faiz əmin olun ki, bu saat bu ölkədə axçi Elzaya müştəri gözü ilə baxan, ona yaxşı mənzil və yaradıcılıq şəraiti yaratmaq istəyən onlarla adam var. Bizim erməni qonşularımızın zərif nümayəndələrinə lap qədimlərdən tabımız olmayıb.\nZarafat deyil, 200 il əvvəl iki erməni qızına görə Rusiyanın səfiri Qriboyedovu 33 nəfərlə birlikdə öldürmüş Allahyar xan Qacarın soydaşlarıyıq. Belə məsələlərdə zarafatımız yoxdur.\nOna görə də bir çox pulliu hetereseksual qardaşlar reinteqrasiya məsələsini çox vacib və aktual hesab edirlər.\nBir həmkarımız isə çox ciddi şəkildə yazıb ki, yenə axçilərlə evlənməklər artacaq. Əlbəttə, elə olacaq. Reinteqrasiyanın şərti budur. Yeni qohumluqlar olmasa, reinteqrasiyamız yarımçıq qalar. Hərtərəfli qaynayıb-qarışmaq üçün mütləqdir ki, yeni bahadırlar yeni sonalarla, yeni sonalar yeni baxşılarla məhrəm inteqrasiya prosesi başlatsınlar. Prinsipcə, yeni kərəmlər də yeni əslilərlə köhnə söhbəti təzələyə bilərlər, amma ortada bildiyiniz kimi, yanğın söhbəti olub, FHN belə ilişkilərə qarşıdır.\nBir sözlə, reinteqrasiya söhbətinin baş tutması, iki xalq arasında köhnə münasibətlərin zamanla bərpa olunması üçün bizim sıyıq camaat hazırdır (dirəşənlər də var, təbii ki). İndi hələ təzədir, 5-6 aydan sonra yeni Elza sari köynək geyibən ekrana çıxsa və ana dilimizdə bircə dəfə “Sarı gəlin” oxusa, köhnə Elzanın kitabını tamam bağlayacaq.\nMən sağ, siz salamat, bu dediklərim olmasa, nə deyirsiniz, deyin. Mütləq olacaq.\nAra yerdə ötən əsrin 60-70-ci illərində doğulanlar bədbəxt oldular – müharibədə bahadır olsalar da, Sona axçiyə Bahadır ola bilmədilər. Sağ qalanların da artıq reinteqrasiyalıq halı qalmayıb.\nBu xüsusda mənə belə bir olmuş əhvalat danşıblar:\n1989-cu ildə bir tikinti trestinin cəbhəçi fəhlələri rəisi qısnayırlar ki, katibəsi və məşuqəsi Rozanı işdən çıxarsın. Rəis görür ki, kabinetinin qapısını mıxlayacaqlar, məcbur olur, qızı işdən çıxarır və Krasnodara yola salır. Bir-iki həftədən sonra rəis idarə binasına gələndə görür ki, cəbhəçi fəhlələr boy-boya durublar, maşından düşür, gəlir, onların tuşuna çatanda hansı duyğulara qapılırsa, deyir: “Üzünüz qara olsun, indi mən Krasnodara gedim?”\nSamir SARI",
        "views": "38284",
        "date": "26.09.2023 11:35",
        "link": "https://musavat.com/news/mujde-efire-bir-gozel-axci-gelecek-adi-da-elza_1008936.html"
    },
    {
        "title": "Bayrağımız Sırxavənddə dalğalanır - VİDEO",
        "category": "Ölkə",
        "content": "Ordumuz Ağdam rayonunun Sırxavənd kəndində bayrağımızı qaldırıb.\nMusavat.com xəbər verir ki, bununla bağlı görüntülər teleqram kanallarında yayılıb.\nHəmin kadrları təqdim edirik:",
        "views": "1233",
        "date": "26.09.2023 11:30",
        "link": "https://musavat.com/news/bayragimiz-sirxavendde-dalgalanir-video_1008967.html"
    },
    {
        "title": "“WhatsApp” bu smartfonlarda işləməyəcək",
        "category": "Texnologiya",
        "content": "“Whatsapp” köhnə \"Android\" dəstəkli smartfonlarda işləməyəcək.\nQeyd olunub ki, 24 oktyabr tarixindən etibarən \"Whatsapp\"ın \"Android\" smartfonda çalışması üçün cihaz minimum \"Android 5\" və ya ondan sonrakı \"Android\" versiyalardan birinə sahib olmalıdır.\nMessencerin dəstəyindən istifadə edə bilmiyəcək smartfonlarda “Whatsapp”a daxil olmaq mümkün olmayacaq və yaxud messencer həmin smartfonlarda artıq yenilənmələr əldə etməyəcək.\n“Whatsapp”ın dəstəyindən istifadə edə bilməyəcək smartfonların siyahısı aşağıdakılardır.\n1)Samsung Galaxy Note2\n2) Samsung Galaxy S2\n3)Samsung Galaxy Nexus\n4) Samsung Galaxy Tab 10.1\n5) HTC One\n6) HTC Desire HD\n7) HTC Sensation\n8) LG Optimus 2X\n9) Nexus 7\n10) LG Optimus G Pro\n11) HTC One\n12) Sony Xperia Z\n13) Sony Xperia S2\n14) Sony Ericsson Xperia Arc3\n15) Motorola Xoom\n16) Motorola Droid Razr.//Trend",
        "views": "2216",
        "date": "26.09.2023 11:26",
        "link": "https://musavat.com/news/whatsapp-bu-smartfonlarda-islemeyecek_1008945.html"
    },
    {
        "title": "“Avropalı islamofoblar Ermənistanı müharibəyə hazırlayır!” - şok iddia: Paşinyan “B” deyəcəkmi...",
        "category": "Siyasət",
        "content": "Şarl Mişelin adamının İrəvan səfərinin ilginc pərdəarxası; Ermənistana vəd edilən “European Peace Facility” proqramının “astar üzü”ndə nə var?..\nErmənistan üçün Azərbaycanla düşmənçilik səhifəsini həmişəlik bağlayıb normal inkişafa üz tutmaqdan ötrü bəlkə də sonuncu şans yaranıb. Bakının Qarabağda 24 saatlıq uğurlu antiterror tədbirlərindən sonra məntiqlə İrəvanın sülh oyunbazlığını davam etdirmək üçün artıq heç bir əsası qalmayıb. Sülh sənədinin “skeleti” isə çoxdan hazırdır: Azərbaycanın məlum 5 baza prinsipi.\n“Sülh müqaviləsi imzalamaq üçün tarixi imkanımız var. Bu yolların açılması bizim üçün prioritet məsələdir və Ermənistan avtomobil və hətta dəmir yolu təqdim etməyə açıqdır”.\nBu sözləri dünən Ermənistan parlamentinin sədri Alen Simonyan ölkə televiziyasına müsahibəsində deyib.\n“Biz həqiqətən də Qranadada (oktyabrın 5-də orada liderlərin görüşü gözlənilir - red.) irəliləmək, bu tarixi fürsətdən istifadə etmək istərdik. Əbədi müharibənin heç kimə faydası yoxdur”, - deyə o bildirib.\n“Biz 6 oktyabr 2023-cü il tarixdə Praqada və 14 may 2023-cü ildə Brüsseldə Sovet Ermənistanının inzibati sərhədlərinin Ermənistan Respublikasının dövlət sərhədi kimi de-yure formalaşdırıldığı müqavilələrin de-yure təsbitini nəzərdən keçiririk”.\nBunu isə Ermənistanın Baş naziri Nikol Paşinyan öz xalqına srağagünkü müraciətində söyləyib.\nİlk baxışda hər iki erməni rəsmi şəxs konstruktiv görünür. Amma bəs Paşinyan nə vaxt “A”dan sonra “B” deyəcək? Başqa sözlə, ərz etdiyi mövqeyi rəsmən, Azərbaycanla sülh müqaviləsi formasında, nəhayət, təsdiqləyəcəkmi?\nƏslində ermənilər olmayan papaqlarını göyə atsınlar ki, qədim Türk torpaqlarında təşəkkül tapan Ermənistana Azərbaycanın heç bir ərazi iddiası yoxdur. Ona görə ki, Bakı beynəlxalq hüquqa sayğılıdır. Amma hələ ki. Əgər eyni yanaşma qarşı tərəfdən olmayacaqsa, o zaman ərazi bütövlüyümüzü tanımayanın da ərazi bütövlüyü tanınmayacaq!..\n*****\nÖtən həftəsonu Azərbaycan Prezidenti İlham Əliyev Avropa İttifaqının (Aİ) Cənubi Qafqaz üzrə xüsusi nümayəndəsi Toivo Klaarı qəbul edib. Görüşdə regional məsələlərlə bağlı fikir mübadiləsi aparılıb. Klaar İlham Əliyevin Azərbaycan xalqına 20 sentyabr tarixli müraciəti və həmin müraciətdə Qarabağın erməni əhalisinin reinteqrasiyası ilə əlaqədar səsləndirdiyi fikirləri, habelə Yevlaxda Qarabağ bölgəsinin erməni sakinlərinin nümayəndələri ilə keçirilmiş görüşü müsbət qiymətləndirdiyini bildirib. Aİ Şurasının Prezidenti Şarl Mişelin adamı sayılan Klaar Bakıdan bir gün qabaq İrəvanda olmuşdu.\nMaraqlıdır ki, bu arada onun Ermənistan səfərinin sensasion sayılacaq təfərrüatı üz çıxıb. Belə ki, “Yeni Müsavat”ın xəbərinə görə, Minval.az özünün etibarlı qaynaqlardan əldə elədiyi məlumatlara əsasən yazıb ki, İrəvanda Təhlükəsizlik Şurasının katibi Armen Qriqoryanla görüşü zamanı T.Klaar Ermənistan üçün “Avropa Sülh Mexanizmi” (“European Peace Facility”) proqramının imkanlarını açacağına söz verib.\nBu proqram qlobal təhlükəsizliyi dəstəkləməyə yönəlməklə yanaşı, özündə Avropa İttifaqının hərbi və müdafiə sahəsində fəaliyyətlərinin büdcədənkənar maliyyələşdirilməsi mexanizmini ehtiva edir. Bura öldürücü silahların çatdırılmasının maliyyələşdirilməsi də daxildir. Məhz həmin proqram çərçivəsində Ukrayna Silahlı Qüvvələrinin müasir silah və sursatla təchizatı maliyyələşdirilir.\nProqramın ayrıca “Afrika” istiqaməti də var: Afrika İttifaqının sülhməramlı əməliyyatlarını dəstəkləyən “Afrika Sülh Mexanizmi” (“African Peace Facility”). 2004-cü ildən Afrika Sülh Fondu Afrika problemlərinin həllini dəstəkləmək üçün 2,7 milyard avro ayırıb. Yəni Afrikada afrikalıların özlərindən ibarət silahlı qrupları maliyyələşdirməkdən söhbət gedir.\nYəni klassik müstəmləkə siyasəti: “ağ ağaların” maraqları naminə qoy “qaralar” bir-birilərini öldürsünlər. Sadə dillə desək, bu proqramın məqsədləri olduqca genişdir - özünümüdafiə üçün həqiqətən köməyə ehtiyacı olan dövlətləri dəstəkləməkdən tutmuş, Avropa İttifaqının və ya onun ayrı-ayrı üzvlərinin maraqları naminə müxtəlif növ “proksi orduların” maliyyələşdirilməsinə qədər, Brüsseldə müvafiq qərarlar qəbul edilib. Hər halda, öz əsgərlərini göndərməkdənsə, pul vermək daha rahatdır.\nVə əgər Toivo Klaar Ermənistan üçün “Avropa Sülh Mexanizmi”nə çıxış açacağını vəd edirsə, o zaman heç bir şübhə yox ki, Aİ bu mexanizmin köməyi ilə Ermənistanı yeni müharibəyə hazırlamağı planlaşdırır. Özü də elə bir vaxtda ki, Azərbaycan və Ermənistan arasında sülh sazişi üçün həqiqətən tarixi şans yaranıb.\nHəmçinin yaxın gələcəkdə Fransa və Almaniyadan əlavə heyətin gəlməsi ilə Ermənistanda EUMA Avropa kəşfiyyat və hərbi missiyasının şəxsi heyətinin artırılması gözlənilir. Onu da qeyd edək ki, Ermənistanın hərbiləşdirilməsi prosesi Aİ-də Litva, Bolqarıstan və İsveç tərəfindən də fəal şəkildə dəstəklənir.\nAncaq sual ortaya çıxır: biz, əlbəttə, Ermənistan rəsmilərinin ağlına arxayın ola bilmərik, bəs avropalı siyasətçilər nə düşünür? Axı ümumavropa maraqları bu gün ilk növbədə kommunikasiyaların, yəni Azərbaycan və Gürcüstan ərazisindən keçən boru və dəmir yollarının təhlükəsizliyini, Mərkəzi Asiyaya çıxış və nəhayət, Qafqazda sülhün bərqərar olmasını diktə edir.\nSirr deyil ki, bu gün Aİ nümayəndələri Azərbaycandan əlavə təbii qaz almaq istəklərinə eyham vururlar. Amma işə bax ki, Ermənistana hərbi dəstək verilir. İrəvanın qonşu Azərbaycanla sərhədləri sözdə deyil, sənəddə tanıyana qədər gözləmək, ümumilikdə onun Azərbaycana ərazisi ilə bağlı iddialardan, o sırada boru kəmərlərinə, dəmir yollarına zərbə endirmək planlarından əl çəkməsini gözləmək əvəzinə.\nGörünür, bəzi avropalı siyasətçilər hələ də orta əsr “səlib yürüşləri” təfəkküründən qurtula bilməyib. Yəni ki, əgər münaqişənin bir tərəfində xristianlar, digərində müsəlmanlardırsa, onlar yenə “bizimkiləri döyürlər” küçə prinsipi ilə hərəkət edirlər. Bir qismi isə sadəcə, öz seçki problemlərini sakitcə həll etməklə məşğuldur - erməni səslərini yığmaqla.\nAncaq aydındır ki, Bakı kapitulyant ölkənin iştirakı ilə Azərbaycan əleyhinə qurulan bu qəbil məkrli oyunlara seyrçi qalmayacaq. Onlara həm təkbaşına, həm də müttəfiq-dostları ilə birgə adekvat cavab verəcək. Buna kimsənin şübhəsi olmamalıdır...\nSiyasət şöbəsi,\n“Yeni Müsavat”",
        "views": "1375",
        "date": "26.09.2023 11:25",
        "link": "https://musavat.com/news/avropali-islamofoblar-ermenistani-muharibeye-hazirlayir-sok-iddia-pasinyan-b-deyecekmi_1008965.html"
    },
    {
        "title": "Azərbaycanda məktəbdə kütləvi ZƏHƏRLƏNMƏ",
        "category": "Hadisə",
        "content": "Sentyabrın 25-də Sabirabad rayonu Axtaçı Muğan kənd orta məktəbində 11 nəfər şagird və 1 nəfər müəllim olmaqla, cəmi 12 nəfər şəxsin qida zəhərlənməsi diaqnozu ilə rayon mərkəzi xəstəxanasına müraciət etməsi barədə rayon prokurorluğuna məlumat daxil olub.\nBu barədə Musavat.com-a Sabirabad rayon prokurorluğundan məlumat verilib.\nİlkin araşdırma zamanı həmin şəxslərin məktəbdə şagirdlərdən birinin ad günü mərasimində qəbul etdikləri qidalardan zəhərlənmələri müəyyən edilib.\nHazırda vəziyyəti qənaətbəxş olan 12 nəfər şəxs tibbi yardım göstərildikdən sonra xəstəxanadan evə buraxılıb.\nFaktla bağlı Sabirabad rayon prokurorluğunda araşdırma aparılır.",
        "views": "1011",
        "date": "26.09.2023 11:14",
        "link": "https://musavat.com/news/azerbaycanda-mektebde-kutlevi-zeherlenme_1008962.html"
    },
    {
        "title": "Dövlət Gömrük Komitəsi ilə bağlı QƏRAR",
        "category": "Ölkə",
        "content": "Bundan sonra Dövlət Gömrük Komitəsi ölkə ərazisinə gətirilən valyuta sərvətlərinin məbləği 50 min ABŞ dolları ekvivalentindən artıq olduqda bu barədə məlumat və sənədləri Maliyyə Monitorinqi Xidmətinə təqdim edəcək.\nMusavat.com xəbər verir ki, bu, Nazirlər Kabinetinin təsdiqlədiyi “Valyuta sərvətləri və milli valyutanın transsərhəd daşınması zamanı Maliyyə Monitorinqi Xidmətinə təqdim edilən məlumat və sənədlərin tərtib olunma forması”nda öz əksini tapıb.\nBu addım “Valyuta tənzimi haqqında” qanuna uyğun olaraq atılacaq.",
        "views": "3409",
        "date": "26.09.2023 11:13",
        "link": "https://musavat.com/news/dovlet-gomruk-komitesi-ile-bagli-qerar_1008943.html"
    },
    {
        "title": "Qarabağda erməni arxivləri: onlar bizim nəyimizə lazım olacaq?",
        "category": "Yazarlar",
        "content": "Qarabağda məskunlaşan ermənilərə və qanunsuz separatçı rejimə aid arxivlər məsələsi gündəmə gəlib.\nMusavat.com bildirir ki, sosial mediada və rəsmi xəbərlərdə ermənilərin arxivləri yandırmasına dair məlumatlar, videogörüntülər yayıldı.\nLakin elə yaşayış və hərbi məntəqələr oldu ki, separatçılar buna imkan tapmadan, Azərbaycan ordusu nəzarəti ələ aldı.\nBelə olan halda, əlimizdə olan və gələcəkdə də nəzarətimizə keçəcək, salamat qalan arxivlərlə nə etməliyik? Onları yandırmalı, basdırmalı, yoxsa...\nMillət vəkili Fazil Mustafa bu barədə aşağıdakıları bildirir:\n\"Qarabağda edəcəyimiz ilk işlərdən biri salamat qalan arxiv materialları, statistikaya aid məlumatları, ermənicə qəzet və jurnalları, kitabları və kitabxanaları qorumaqdır. Eləcə də bütün videomaterialları, televiziya və radio arxivlərini qorumaq lazımdır. \"Ermənicədir\", deyib heç nəyi kənara atmaq olmaz. İlk növbədə bu, tədqiqatçılarımız üçün vacibdir. Orada baş verən proseslər barədə unikal materiallar üzə çıxarıla bilər. Bu barədə hər bir polisə, əsgər və zabitə təlimat verilməlidir. Biz Qərbi Azərbaycandan belə materialları vaxtilə gətirə bilmədik, bu bizə xeyli çətinliklər yaratdı. Bakıdakı kitabxanalarda, evlərdə olan ermənicə çap məhsullarının əksəriyyətini qoruya bilmədik. Belə məsələlərdə bayağı vətənpərvərlik rolu oynamazlar. Hər şeyə tədqiqat predmeti kimi baxılmalıdır. Bizdə yazıya, sənədə həssaslıq çox aşağı səviyyədədir. Hətta \"Dədə Qorqud\" kimi nəhəng mənbə kitabını özümüz qoruyub saxlaya bilmədiyimizə görə onu Vatikandan, Drezdendən tapmışıq. Yüzlərlə kitabxananı restorana, paltar mağazasına çevirməyimizə də soyuqqanlı baxışımız buradan qaynaqlanır. Heç olmazsa tarixin bu dönəmində başımız daşdan-daşa dəyəndən sonra praqmatik davranmalıyıq. Əminəm ki, nəyi yandırsalar da, nəyi aparsalar da, yenə də qalanların içində işimizə yarayanlar olacaq\".\nMusavat.com",
        "views": "1901",
        "date": "26.09.2023 11:05",
        "link": "https://musavat.com/news/qarabagda-ermeni-arxivleri-onlar-bizim-neyimize-lazim-olacaq_1008959.html"
    },
    {
        "title": "Müsadirə edilmiş döyüş texnikası və silah-sursatın SİYAHISI",
        "category": "Ölkə",
        "content": "Azərbaycanın Qarabağ bölgəsində keçirilən lokal xarakterli antiterror tədbirləri başa çatdıqdan sonra müsadirə edilmiş döyüş texnikası, silah və sursat barədə sentyabrın 26-sı saat 10:00-a olan məlumat açıqlanıb.\nBu barədə Musavat.com-a Müdafiə Nazirliyindən məlumat verilib.\n1.Atıcı silah və qumbaraatanlar - 909\n2.Artilleriya silahları - 47\n3.HHM vasitələri - 165\n4.Döyüş sursatları - 251308\n5.Təchizat və ləvazimatlar - 1674\n6.Optik və digər cihazlar - 154\n7.Zirehli texnika - 22\n8.Avtomobil texnikası - 75\n9.Qoşqu - 21",
        "views": "783",
        "date": "26.09.2023 11:04",
        "link": "https://musavat.com/news/musadire-edilmis-doyus-texnikasi-ve-silah-sursatin-siyahisi_1008961.html"
    },
    {
        "title": "Azərbaycan və Türkiyə liderləri Naxçıvanda görüşdü - SENSASİON MESAJLAR",
        "category": "Ölkə",
        "content": "Qars-Naxçıvan dəmir yoluna dair niyyət protokolu imzalandı; Fazil Mustafa: “Qarabağda olmayan problemləri dünya gündəminə daşıyanlara da bu səfər bir ismarış oldu\nTürkiyə Prezidenti Rəcəb Tayyib Ərdoğanın sentyabrın 25-də Naxçıvana tarixi səfəri baş tutdu. Səfər Azərbaycan Prezidenti İlham Əliyevin dəvəti ilə həyata keçirilib.\nƏrdoğanın Naxçıvan şəhərində rəsmi qarşılanma mərasimi olub.\nDaha sonra prezidentlər arasında təkbətək görüş keçirilib. Görüşdən sonra İğdır-Naxçıvan qaz kəmərinin təməlqoyma mərasimi keçirilib. Bunun ardınca dövlət başçıları Qars-Naxçıvan dəmir yoluna dair niyyət protokolunu imzalayıblar. Prezidentlər Naxçıvan Bərpa-istehsalat hərbi kompleksinin açılışında iştirak ediblər.\nİki qardaş ölkənin liderləri mətbuata bəyanatla çıxış ediblər.\nAPA xəbər verir ki, İlham Əliyev Ərdoğanla mətbuata birgə bəyanatı zamanı deyib: “Səfər zamanı imzalanmış sənədlər Türkiyə-Azərbaycan əlaqələrinin inkişafına xidmət göstərəcək. İğdır-Naxçıvan qaz kəmərinin çəkilişi qardaşlıq münasibətlərimizin tarixində önəmli hadisədir və bizim əlaqələrimizə yeni təkan verəcək. Naxçıvanın enerji təhlükəsizliyini daha böyük ölçüdə təmin edəcək”.\nAli Baş Komandan bu fikirləri də səsləndirib: “Naxçıvan Azərbaycanın qədim diyarıdır, əfsuslar olsun ki, 1920-ci ildə sovet hakimiyyəti tərəfindən Qərbi Zəngəzur Azərbaycandan ayrılmışdır və beləliklə, Azərbaycanın əsas hissəsi ilə Naxçıvan arasında coğrafi bağlantı kəsilmişdir. Ermənistan Azərbaycana qarşı işğalçılıq siyasətini aparmağa başlayanda Naxçıvana qarşı da onların ərazi iddiaları var idi. Burada da şiddətli döyüşlər gedirdi. Məhz o vaxt Azərbaycanın böyük oğlu Heydər Əliyevin rəhbərliyi ilə - o zaman o Naxçıvanın başçısı idi - Naxçıvan düşməni yerinə oturtdu və öz ərazisini qoruya bildi. O vaxt Naxçıvanın enerji təminatı Azərbaycanın əsas hissəsindən olduğu üçün Ermənistan bütün elektrik və qaz xətlərini kəsmişdi və Naxçıvan faktiki olaraq, mühasirədə idi: işıq yox, qaz yox, qışlar da çox soyuq keçirdi və 15 il Naxçıvan qazsız yaşamışdı. Ancaq 2005-ci ildə İran İslam Respublikası ilə imzalanmış anlaşmaya görə, mübadilə yolu ilə İrandan Naxçıvana qazın verilməsi təmin edilib. İğdır-Naxçıvan qaz kəmərinin çəkilişi isə ikinci xətt vasitəsilə Naxçıvana təbii qazın verilməsinə şərait yaradacaq”.\nÖlkə rəhbəri onu da açıqlayıb ki, üç gün sonra Naxçıvanda Türkiyə və Azərbaycan vəzifəli şəxslərinin və beynəlxalq təşkilatların iştirakı ilə Türkiyə-Azərbaycan 3-cü Enerji Forumu keçiriləcək: “Əminəm ki, bu forumun nəticələri uğurlu olacaq. Naxçıvanın qazı, petrolu, nefti olmasa da, günəşi var. Naxçıvanda günəş elektrik stansiyalarının inşası ilə bağlı bizim böyük planlarımız var. Bu planlar gerçəkləşərsə, Naxçıvan yaşıl enerji zonasına çevrilə bilər. Çünki burada həm günəş, həm külək, eyni zamanda, su elektrik stansiyalarının inşası üçün böyük potensial var. Gələcəkdə Naxçıvandan, ən azı, 1000 meqavat həcmində Türkiyəyə yaşıl enerji ixracı mümkün olacaq”.\n“Əgər 3 il bundan əvvəl İkinci Qarabağ müharibəsi nəticəsində biz işğala son qoymuşduqsa, bu ilin aprelin 23-də ərazi bütövlüyümüzü tam bərpa etmişdiksə - Laçın istiqamətində Azərbaycan-Ermənistan sərhədində sərhəd buraxılış məntəqəsini qoymaqla - 5 gün əvvəl biz suverenliyimizi tam təmin etdik, bərpa etdik. 24 saatdan da az müddətdə həyata keçirilən antiterror tədbirləri nəticəsində Azərbaycan ərazisində qanunsuz məskunlaşmış Ermənistan ordusu təslim oldu, bizim şərtlərimizi qəbul etdi və beləliklə, Azərbaycan öz dövlət suverenliyini tam təmin etdi. Əziz qardaşım, bu hadisə baş verəndə siz Amerikada, Nyu-Yorkda idiniz, BMT-nin Baş Assambleyasında iştirak edirdiniz və orada dünyanın ən ali kürsüsündən Azərbaycan dövlətinin maraqlarını ifadə edən ədalətli bəyanatlar vermişdiniz. Tamamilə beynəlxalq hüquqa əsaslanmış bəyanatlar vermişdiniz: Qarabağ Azərbaycan torpağıdır. Bu həm həqiqətdir, eyni zamanda beynəlxalq hüquqa tam uyğundur və Türkiyə tərəfindən göstərilən növbəti qardaşlıq addımıdır. İkinci Qarabağ müharibəsi zamanı siz və bütün Türkiyə xalqı bizim yanımızda idi. Müharibənin ilk saatlarında \"Azərbaycan yalnız deyil, Türkiyə Azərbaycanın yanındadır\" deməyiniz bir çoxları üçün ciddi siqnal idi, mesaj idi. Azərbaycan xalqı bu siyasi və mənəvi dəstəyi heç vaxt unutmur və unutmayacaq\", - dövlət başçısı deyib.\n“Beş gün keçməsinə baxmayaraq, artıq Azərbaycandan onun Qarabağa bölgəsinə, orada yaşayan erməni əhalisinə insani, humanitar yardımlar göndərilməyə başlayıb: yanacaq, dizel, benzin, ərzaq məhsulları, dərman preparatları və digər insani yardımlar edilir və bu bir daha onu göstərir ki, Qarabağ bölgəsində yaşayan insanlar milli mənsubiyyətindən asılı olmayaraq, Azərbaycan vətəndaşlarıdır, onların təhlükəsizliyi, hüquqları Azərbaycan dövləti tərəfindən təmin ediləcəkdir”, - deyə İ.Əliyev qeyd edib.\nAli Baş Komandan deyib: “İki il bundan əvvəl uzun zaman davam edən işğaldan azad olunmuş Şuşa şəhərində Şuşa Bəyannaməsi - müttəfiqlik bəyannaməsi bizim münasibətlərimizi yeni müstəviyə qaldırdı, bu gün bu əlaqələr ən yüksək zirvədədir. Bütün istiqamətlər üzrə biz indi əlaqələrimizin çox fəal dövrünü yaşayırıq. Bu gün təməlini qoyduğumuz İğdır-Naxçıvan qaz xətti, vaxtilə biz sizinlə TANAP projesinin təməlini qoymuşduq, o xəttin açılışını bərabər etmişdik, bu gün isə Türkiyədən Azərbaycanın parçası olan Naxçıvana qaz kəmərinin inşası ilə bağlı işlərə start veririk, Qars-Naxçıvan dəmir yolunun inşasına dair niyyət protokolunun imzalanması da tarixi hadisədir. Əminəm ki, bu proje də uğurla həyata keçiriləcək və beləliklə, Orta koridorun bir qolu kimi həm Azərbaycana, həm də Türkiyəyə, həm də digər ölkələrə xidmət göstərəcək”.\n“Bütün bu tarixi layihələr bir də onu göstərir ki, bizim dövlətlərimiz nə qədər bir-birinə bağlıdır, bir-birinə yaxındır. Bir-birimizə dəstək verməklə eyni zamanda bölgəsəl məsələləri də düz istiqamətə yönəldirik. Yəni bizim müştərək maraqlarımız, çıxarlarımız ondan ibarətdir ki, bölgədə sülh, barış, əmin-amanlıq olsun. Müharibələr olmasın, ölkələrin ərazi bütövlüyü təmin edilsin və Azərbaycana göstərdiyiniz dəstək - həm İkinci Qarabağ müharibəsi zamanı, həm ondan əvvəl, həm ondan sonra - məhz bu məqsədə çatmaq üçün önəmli amildir, önəmli faktordur. Biz Azərbaycanda, həqiqətən, tarixi anlar, günlər, illər yaşayırıq. İkinci Qarabağ müharibəsi tarixi zəfərimiz, beş gün bundan əvvəl uğurlu əməliyyat nəticəsində suverenliyimizin bərpası tarixi hadisələrdir və haqlı olaraq, bununla qürur duyuruq”, - Prezident vurğulayıb.\n“Türkiyədə prezident seçkilərindən sonra ilk səfərimi Şimali Kiprlə bərabər Bakıya gerçəkləşdirmişdim. İndi Naxçıvanda olmaqdan böyük məmnunluq duyuram”.\nBunu isə Ərdoğan mətbuata bəyanatında bildirib.\nTürkiyə Prezidenti deyib ki, Naxçıvanda inkişafı qürurla müşahidə edib: “Naxçıvanın inkişafında böyük xidməti olan Heydər Əliyevi bir daha rəhmətlə yad edirəm”.\nŞuşa Bəyannaməsinin ölkələrarası münasibətlərin müttəfiqlik səviyyəsinə yüksəldiyini söyləyən Ərdoğan deyib ki, Naxçıvan iqtisadiyyat, enerji xətləri baxımından böyük potensiala malikdir: “Xəzərdən keçən Orta dəhlizin önəmi koronavirus pandemiyası və bölgəmizdəki savaşlar baxımından daha da üzə çıxıb. İğdır-Naxçıvan kəməri bölgənin də enerji təhlükəsizliyinə böyük töhfə verəcək”.\nƏrdoğan Azərbaycanın son antiterror tədbirlərindən də danışıb: “Azərbaycan öz torpaqlarında bir antiterror tədbirləri həyata keçirmək məcburiyyətində qaldı. Əməliyyatın qısa müddətdə tamamlanması bizim üçün iftixar mənbəyidir. Şəhidlərə rəhmət, yaralılara şəfa diləyirəm. Müzəffər Azərbaycan Ordusunu ürəkdən təbrik edirəm. Son Zəfərlə birlikdə bölgədə normallaşma üçün yeni fürsət pəncərələri açılıb. Bu fürsətin dəyərləndiriləcəyinə ümid edirəm. Artıq Ermənistanın Azərbaycanın sülh əlini tutmasına və səmimi addımlar atmasına ümid edirəm. Hər zaman dediyimiz kimi, sülhün alternativi yoxdur. Bölgədə sülhün bərqərar olması üçün Ermənistandan müvafiq addımların atılmasını gözləyirik\".\nTürkiyə Prezidenti deyib ki, Türkiyə-Azərbaycan əlaqələri dünyada bənzəri olmayan müstəsna bir mövqedədir: “Bir millət, iki dövlət olaraq əlaqələrimizi və əməkdaşlığımızı hər sahədə gücləndirmək üçün fəaliyyətimizi davam etdiririk. Azərbaycanlı qardaşlarımıza 6 fevral zəlzələsinin nəticələrinin aradan qaldırılmasına verdikləri güclü dəstək üçün bir daha şəxsim və millətim adına təşəkkür edirəm. Varını, yoxunu avtomobilinin üzərinə yükləyib millətimizə yardım üçün yola çıxan qardaşlarımızın səmimiyyətini heç bir zaman unutmayacağıq”...\n***\nDüşmənlər də bu səfərlə bağlı qorxu və təlaş içərisində idilər.\n“Ərdoğan məhz Zəngəzur dəhlizi ilə bağlı əməliyyatı hazırlamaq üçün Naxçıvana səfər edib\".\nMusavat.com erməni mediasına istinadən xəbər verir ki, belə bir iddia Ermənistanın Konstitusiya Məhkəməsinin keçmiş aparat rəhbəri, Polşadakı keçmiş səfiri Edqar Kazaryan tərəfindən səslənib.\nFazil Mustafa\nƏslən Naxçıvandan olan, Böyük Quruluş Partiyasının sədri, deputat Fazil Mustafa “Yeni Müsavat”a açıqlamasında səfərin böyük tarixi əhəmiyyətinə xüsusi yer ayırdı: “Ərdoğanın Naxçıvana gəlişinə təbii ki, öncədən, həm də yaxın zamanların razılaşdırılması kimi baxmaq lazımdır. Çünki burada ciddi şəkildə ölkədə situasiyanın dəyişməsi Naxçıvan məsələsini xeyli aktuallaşdırdı. Bu səfər Naxçıvana kommunikasiya xətlərinin çəkilməsi, Naxçıvanın bölgədə xüsusi əhəmiyyətinin daha da diqqət mərkəzinə çatdırılması və dünyanın diqqətinin bu bölgəyə yönəlməsi baxımından olduqca vacib idi. Çox güman ki, Ərdoğan da bu istiqamətdə Naxçıvanın blokada məsələsini gündəmə gətirəcək. Blokadada olan bir ərazidə müəyyən kommunikasiya xətlərinin açılması yönündə mesajlar verəcək. Çünki biz bir az Qarabağ məsələsi fonunda Naxçıvan məsələsini dünya ictimaiyyətinin tam da menyusuna, onun müzakirəsinə çıxara bilməmişdik. Amma indi bu görüş hər bir diqqəti bura yönəldəcək. Azərbaycan Prezidentinin də Naxçıvana səfər etməsi, burada görüşlər keçirməsi çox böyük əhəmiyyət daşıyır. Bu ərazidə birlikdə bir sıra infrastrukturun qurulması, Türkiyə ilə əlaqələrin daha da genişlənməsi baxımından faydalı müzakirələrin olacağı gözlənilən idi. Türkiyə Cümhurbaşqanı bir sıra açılış tədbirlərində də iştirak etdi. Burada əsas olan Naxçıvanın əhəmiyyətini bir daha diqqətə çatdırmaq idi. Blokada şəraitinin nə qədər acınacaqlı olduğunu göstərmək, eyni zamanda xırda məsələlərə görə Qarabağa böyük diqqət ayıran dünya güclərinə mövcud vəziyyəti çatdırmaq baxımından da bu səfərin xüsusi əhəmiyyəti var. Naxçıvanı görməməzlikdən gəlib, Qarabağda olmayan problemləri dünya gündəminə daşıyanlara da bu səfər bir mesaj oldu. Zəngəzur dəhlizi ilə bağlı məsələnin çıxışlarda diqqətə çatdırılması, Ermənistana verilən mesajlar da gözlənilən idi”.\nCavanşir ABBASLI,\n“Yeni Müsavat”",
        "views": "1117",
        "date": "26.09.2023 11:02",
        "link": "https://musavat.com/news/azerbaycan-ve-turkiye-liderleri-naxcivanda-gorusdu-sensasion-mesajlar_1009040.html"
    },
    {
        "title": "Vüqar Rəhimzadə: Azərbaycan-Türkiyə birliyi türk dünyasının həmrəyliyinə böyük töhfədir",
        "category": "Ölkə",
        "content": "Sentyabrın 25-də dünyanın diqqəti Naxçıvan Muxtar Respublikasına yönəldi. Azərbaycana növbəti rəsmi səfərini edən qardaş ölkənin Prezidenti Rəcəb Tayyib Ərdoğanı Türkiyəni türk dünyası ilə birləşdirən Naxçıvanda dövlət başçısı İlham Əliyev qarşıladı. Türkiyə Prezidentinin Naxçıvan səfəri zamanı iki dost, qardaş, müttəfiq ölkənin sarsılmaz birliyi, həmrəyliyi bir daha bütün dünyaya nümayiş etdirildi. Azərbaycan və Türkiyə prezidentləri Naxçıvan Bərpa-istehsalat hərbi kompleksinin açılışında, İğdır-Naxçıvan qaz kəmərinin təməlinin qoyulması mərasimində iştirak etdilər. Qaz kəmərinin təməlinin qoyulması mərasimindən sonra Azərbaycan-Türkiyə sənədləri imzalandı. Bu sənədlər iki dost, qardaş ölkə arasında əlaqələrin inkişafında möhkəm hüquqi baza olaraq əhəmiyyətli rol oynayacaq.\nBu fikirləri Yeni Azərbaycan Partiyası (YAP) Xətai rayon təşkilatının sədri, siyasi elmlər doktoru Vüqar Rəhimzadə KİV-ə açıqlamasında bildirib.\nO deyib: “Sentyabrın 25-də imzalanan sənədlər bizi 2020-ci ilin 10 dekabr tarixində ölkəmizdə keçirilən Zəfər paradında iştirak etmək üçün Azərbaycana səfər edən Türkiyə Prezidenti Rəcəb Tayyib Ərdoğanın səfər çərçivəsində sənədlərin imzalanması mərasimindən sonra azərbaycanlı həmkarı İlham Əliyevlə mətbuata birgə bəyanatlarında səsləndirdiyi fikirləri yada salmağa çağırış edir. Qardaş ölkənin Prezidenti həmin gün qeyd etmişdi ki, bu gün atılan imzalar, əslində, simvolik imzalardır. Atılacaq daha çox imzalar var. Bu imzalarla birlikdə inşallah, Azərbaycan Qarabağın tamamilə fərqli şəkildə yüksəlişinə davam edəcək.\nHəmin vaxtdan ötən üç ilə yaxın dövrdə Azərbaycan-Türkiyə münasibətlərinin inkişafına yönələn qarşılıqlı səfərlərin, həmçinin imzalanan sənədlərin say tərkibinə diqqət yetirdikdə bu imzaların işğaldan azad edilmiş Qarabağın və Şərqi Zəngəzurun fərqli şəkildə yüksəlişinə necə böyük təsir göstərdiyini görməmək mümkün deyil. Türkiyə şirkətləri bu gün azad Qarabağda və Şərqi Zəngəzurda aparılan genişmiqyaslı bərpa-quruculuq işlərində fəal iştirak edirlər. Türkiyə Prezidenti azad Qarabağa və Şərqi Zəngəzura ilk səfər edən dövlət başçısıdır. Azərbaycan və Türkiyə prezidentləri hər zaman bir-birlərinin yanında olmaqdan qürur duyurlar. Qarabağın və Şərqi Zəngəzurun hava qapıları olan Füzuli və Zəngilan Beynəlxalq aeroportları məhz Azərbaycan və Türkiyə prezidentlərinin birgə iştirakları ilə dünyaya açılıb. Birgə atılan addımların miqyası o qədər genişdir ki, onların tam şəkildə xronologiyasını təqdim etmək mümkün deyil. Bu baxımdan şübhə yoxdur ki, Rəcəb Tayyib Ərdoğanın Naxçıvana səfəri çərçivəsində imzalanan hər bir sənəd də əlaqələrin inkişafında yeni mərhələnin, yeni prioritetlərin müəyyənləşdirilməsəsində mühüm rol oynayacaqdır. Bu sənədlər arasında iki qardaş ölkə prezidentlərinin iştirakı ilə imzalanan “Azərbaycan Respublikası ilə Türkiyə Respublikası arasında Qars-Naxçıvan dəmir yolu layihəsinə dair Niyyət Protokolu”nu xüsusi qeyd etmək istərdim. Ümumilikdə, Azərbaycan və Türkiyə prezidentlərinin Naxçıvan görüşü bir çox yaddaqalan məqamlarla diqqətdə oldu”.\nVüqar Rəhimzadə qeyd edib ki, iki qardaş ölkə hər zaman birlik, həmrəylik çağırışları ilə dünyanın diqqətindədir. Dünya bu iki dost ölkənin timsalında qardaşlığın, müttəfiqliyin nümunəsini görür. Böyük öndərlər Heydər Əliyevin “Türkiyə və Azərbaycan bir millət, iki dövlətdir”, Mustafa Kamal Atatürkün “Azərbaycanın sevinci bizim sevincimiz, kədəri bizim kədərimizdir” fikirləri bütün dövrlər üçün aktuallığını qoruyur, münasibətlərin yüksələn xətlə inkişafına bələdçilik edir. Azərbaycan və Türkiyə prezidentlərinin mətbuata birgə bəyanatları iki qardaş ölkənin münasibətlərinin dünəninə, bu gününə və gələcəyinə bir daha işıq saldı. Belə ki, Prezident İlham Əliyev mətbuata bəyanatında diqqəti bu günlərdə Azərbaycanın 24 saat müddətində apardığı lokal xarakterli antiterror tədbirlərinə yönəldərək bildirdi ki, əziz qardaşım bu hadisə baş verəndə Amerikada, Nyu-Yorkda idi. Birləşmiş Millətlər Təşkilatının Baş Assambleyasında iştirak edirdi. Orada dünyanın ən ali kürsüsündən Azərbaycan dövlətinin maraqlarını ifadə edən ədalətli bəyanatlar verdi. Bu, tamamilə beynəlxalq hüquqa əsaslanmış bəyanatlar idi. Qarabağ Azərbaycan torpağıdır. Bu, həm həqiqətdir, eyni zamanda, beynəlxalq hüquqa tam uyğundur, Türkiyə tərəfindən göstərilən növbəti qardaşlıq addımıdır. Dövlət başçısı İlham Əliyev 44 günlük İkinci Qarabağ müharibəsinin başlandığı andan qardaş ölkənin yanımızda olduğunu, Prezident Rəcəb Tayyib Ərdoğanın “Azərbaycan yalnız deyil, Türkiyə Azərbaycanın yanındadır” çağırışını bir daha xatırlatdı və bildirdi ki, bu, bir çoxları üçün ciddi siqnal, mesaj idi. Azərbaycan xalqı bu siyasi və mənəvi dəstəyi heç vaxt unutmur və unutmayacaq.\nYAP Xətai rayon təşkilatının sədri iki ölkənin münasibətlərinin inkişafında yeni mərhələnin əsası olan Şuşa Bəyannaməsinə də diqqəti yönəldib. Qeyd edib ki, dövlət başçısı İlham Əliyev mətbuata bəyanatında bu sənəddən də bəhs etdi. Bu gün bu əlaqələr ən yüksək zirvədədir və bütün istiqamətlər üzrə əlaqələrimiz çox fəal dövrünü yaşayır. Türkiyədən Azərbaycanın bir parçası olan Naxçıvana qaz kəmərinin inşası ilə bağlı işlərə start verildi. Qars-Naxçıvan dəmir yolunun inşasına dair Niyyət Protokolunun imzalanması da tarixi hadisədir. Ölkə Prezidenti belə bir əminliyi ifadə etdi ki, bu layihə də uğurla həyata keçiriləcək və beləliklə, Orta Dəhlizin bir qolu kimi həm Azərbaycana, həm Türkiyəyə, həm də digər ölkələrə xidmət göstərəcək.\nVüqar Rəhimzadə səfərin vacib məqamlarından biri kimi, Naxçıvanda alternativ enerji resursları hesabına elektrik enerjisinin ötürülməsi və ixrac olunması üçün sistemin qurulmasının nəzərdə tutulduğunu qeyd edib. Çünki Naxçıvan bu sahədə böyük potensiala malikdir. Hazırkı dövrün əsas çağırışlarından birinin məhz bərpa olunan enerji mənbələrinə investisiyaların yatırılması olduğunu nəzərə alsaq, bu mühüm məsələnin əsas müzakirə edilən mövzular sırasında olması təqdir edilir. Prezidentlərin mətbuata birgə bəyanatlarında bu mühüm addım da diqqətə çatdırıldı ki, bir neçə gündən sonra Naxçıvanda Türkiyə və Azərbaycanın vəzifəli şəxslərinin, beynəlxalq təşkilatların iştirakı ilə Türkiyə-Azərbaycan III Enerji Forumu keçiriləcək. Prezident İlham Əliyev belə bir əminliyi də ifadə etdi ki, forumun nəticələri uğurlu olacaq. Naxçıvanın qazı, nefti olmasa da, günəşi var və Naxçıvanda günəş elektrik stansiyalarının inşası ilə bağlı böyük planlar var. Bu planlar gerçəkləşərsə, Naxçıvan yaşıl enerji zonasına çevrilə bilər.\nOnun sözlərinə görə, qardaş ölkənin Prezidentinin paytaxt Bakı ilə yanaşı, Azərbaycanın bölgələrinə də səfər etməsi, bu məkanlarda qarşılanmaqdan qürur hissi keçirməsi münasibətlərimizin möhkəm təməl üzərində uğurlu inkişafından xəbər verir. Rəcəb Tayyib Ərdoğan bu qardaşlığı “Türkiyə-Azərbaycan əlaqələri dünyada tayı-bərabəri olmayan müstəsna səviyyədədir. “Bir millət, iki dövlət” şüarı çərçivəsində əlaqələrimizi və əməkdaşlığımızı bütün sahələrdə gücləndirmək üçün fəaliyyətimizi davam etdiririk” fikirləri ilə ifadə etdi. Bildirdi ki, təməli qoyulan İğdır-Naxçıvan qaz kəməri layihəsi Azərbaycan ilə enerji sahəsində ortaqlığımızı daha da dərinləşdirəcəyi kimi, Avropanın enerji təhlükəsizliyinə də töhfə verəcək. Ümumiyyətlə, nəqliyyat, logistika və enerji sahələrindəki əlaqələri inkişaf etdirmək üçün iradə ortaya qoyuldu.\nVüqar Rəhimzadə belə bir ümumiləşdirmə aparıb ki, zəngin tarixə, sıx dostluq, qardaşlıq münasibətlərinə əsaslanan Azərbaycan-Türkiyə müttəfiqliyinin daha da dərinləşməsi üçün geniş imkanlar mövcuddur. Bu münasibətlər liderlərin şəxsi münasibətlərinin, səmimiyyətin əsasında daha da möhkəmlənir. Dünyaya nümunə olan bu dostluğa edilən əlavələr, Azərbaycan-Türkiyə birliyi ümumilikdə türk dünyasının həmrəyliyinə böyük töhfədir. Zəngəzur dəhlizinin açılması türk birliyini daha da möhkəmləndirəcək.",
        "views": "209",
        "date": "26.09.2023 11:01",
        "link": "https://musavat.com/news/vuqar-rehimzade-azerbaycan-turkiye-birliyi-turk-dunyasinin-hemreyliyine-boyuk-tohfedir_1008960.html"
    },
    {
        "title": "Laçın postundan ƏN SON görüntülər - VİDEO",
        "category": "Qarabağ xəbərləri",
        "content": "Qarabağı tərk edərək, Ermənistana gedən erməni əsilli şəxslərin Laçın sərhəd-buraxılış məntəqəsindən (SBM) sərbəst keçidi üçün şərait yaradılır.\nƏrazidə sıxlıq müşahidə olunur.\nAPA-nın Laçına ezam olunan əməkdaşı xəbər verir ki, onlar SMB-dən keçərək Gorus istiqamətində hərəkət edir.\nQarabağı tərk edib, Ermənistana gedən ermənilərin sayı çox olduğundan Laçın SBM gücləndirilmiş iş rejimində çalışır. Ermənilərin köçü gecə boyu da davam edib.\nErmənilərin əksəriyyəti şəxsi avtomobilləri ilə Ermənistana hərəkət edirlər.\nQarabağı tərk edən ermənilərin çoxluğu səbəbindən Ermənistan ərazisində də sıxlıq müşahidə olunur.\n   ",
        "views": "1741",
        "date": "26.09.2023 10:57",
        "link": "https://musavat.com/news/lacin-postundan-en-son-goruntuler-video_1008956.html"
    },
    {
        "title": "Nazirlərin qəbuluna düşmək istəyənlərin NƏZƏRİNƏ",
        "category": "Ölkə",
        "content": "Mərkəzi icra hakimiyyəti orqanlarının və digər idarəetmə qurumlarının rəhbərləri tərəfindən 2023-cü ilin oktyabr ayında şəhər və rayonlarda keçiriləcək vətəndaşların qəbulu cədvəli açıqlanıb.\nMusavat.com xəbər verir ki, vətəndaşların qəbulu müəyyən edilmiş günlərdə saat 10:00-da başlayır.\nS/n\nQəbulu keçirən mərkəzi icra hakimiyyəti orqanı və idarəetmə qurumunun rəhbəri\nQəbulun keçirildiyi\nşəhər, rayon\nƏhatə olunan\nşəhər və rayonlar\nQəbulun keçirildiyi\ngün\n  Qida Təhlükəsizliyi Agentliyinin sədri Qoşqar Təhməzli\nQuba\nQuba, Qusar, Xaçmaz, Şabran, Siyəzən\n02\n  Gənclər və idman naziri\nFərid Qayıbov\nMasallı\nMasallı, Yardımlı\n03\n  Ekologiya və təbii sərvətlər naziri Muxtar Babayev\nXaçmaz\nXaçmaz, Şabran\n06\n  Rəqəmsal inkişaf və nəqliyyat naziri Rəşad Nəbiyev\nZaqatala\nZaqatala, Şəki, Qax, Balakən\n09\n  Baş prokuror\nKamran Əliyev\nGəncə\nGəncə\n10\n  Dini Qurumlarla İş üzrə Dövlət Komitəsinin sədri\nMübariz Qurbanlı\nMasallı\nMasallı, Cəlilabad, Yardımlı\n10\n  Kənd təsərrüfatı naziri\nMəcnun Məmmədov\nŞəki\nŞəki, Qax\n11\n  “Azəriqaz” İstehsalat Birliyinin baş direktoru\nRuslan Əliyev\nGöygöl\nGöygöl, Daşkəsən\n13\n  Dövlət Şəhərsalma və Arxitektura Komitəsinin sədri\nAnar Quliyev\nAğcabədi\nAğcabədi, Ağdam, Laçın\n19\n  Ədliyyə naziri\nFikrət Məmmədov\nŞəki\nŞəki, Qax, Oğuz\n20\n  İqtisadiyyat naziri\nMikayıl Cabbarov\nTovuz\nTovuz, Ağstafa, Qazax\n20\n  Azərbaycan Avtomobil Yolları Dövlət Agentliyinin sədri\nSaleh Məmmədov\nHacıqabul\nHacıqabul, Şirvan\n20\n  Azərbaycan Dövlət Su Ehtiyatları Agentliyinin sədri\nZaur Mikayılov\nQəbələ\nQəbələ, Oğuz\n20\n  “Azərişıq” ASC-nin sədri\nVüqar Əhmədov\nGöyçay\nGöyçay, Ağsu\n24\n  Daxili işlər naziri\nVilayət Eyvazov\nAğcabədi\nAğcabədi, Ağdam, Bərdə, Zərdab, Laçın\n25\n  Qaçqınların və Məcburi Köçkünlərin İşləri üzrə Dövlət Komitəsinin sədri Rövşən Rzayev\nOğuz\nOğuz, Şəki\n25\n  Azərbaycan Respublikasının Məhkəmə-Hüquq Şurasının sədri\nİnam Kərimov\nGöygöl\nGöygöl\n26\n  Ailə, Qadın və Uşaq Problemləri üzrə Dövlət Komitəsinin sədri\nBahar Muradova\nNaxçıvan\nNaxçıvan, Babək, Culfa, Kəngərli, Ordubad, Sədərək, Şahbuz, Şərur\n26\n  Elm və təhsil naziri\nEmin Əmrullayev\nŞirvan\nŞirvan, Hacıqabul, Salyan, Neftçala, Biləsuvar\n27\n  Energetika naziri\nPərviz Şahbazov\nFüzuli (Horadiz şəhəri)\nFüzuli, Beyləqan, Xocavənd\n27\n  Əmək və əhalinin sosial müdafiəsi naziri\nSahil Babayev\nMingəçevir\nMingəçevir, Yevlax\n27\n  Fövqəladə hallar naziri\nKəmaləddin Heydərov\nTovuz\nTovuz, Ağstafa, Qazax\n27\n  Kənd təsərrüfatı naziri\nMəcnun Məmmədov\nSamux\nSamux, Şəmkir\n27\n  Mədəniyyət naziri\nAdil Kərimli\nSumqayıt\nSumqayıt, Abşeron, Xızı, Qubadlı\n27\n  Dövlət Gömrük Komitəsinin sədri Şahin Bağırov\nXızı\nXızı, Siyəzən\n27\n  Səfərbərlik və Hərbi Xidmətə Çağırış üzrə Dövlət Xidmətinin rəisi\nMürsəl İbrahimov\nQazax\nQazax, Ağstafa, Tovuz, Gədəbəy\n27\n  İcbari Tibbi Sığorta üzrə Dövlət Agentliyinin sədri\nZaur Əliyev\nLənkəran\nLənkəran, Astara, Lerik\n27\n  “Azəristiliktəchizat” ASC-nin sədrinin vəzifəsini müvəqqəti icra edən\nİlham Mirzəliyev",
        "views": "440",
        "date": "26.09.2023 10:54",
        "link": "https://musavat.com/news/nazirlerin-qebuluna-dusmek-isteyenlerin-nezerine_1008941.html"
    },
    {
        "title": "Quranı yandıran şəxsin Kadırovun oğlu tərəfindən döyülməsi qalmaqalı",
        "category": "Dünya",
        "content": "Rusiya Prezidenti yanında İnsan Hüquqları Şurasının sədri Valeri Fadeyev bildirib ki, Quranın yandırılması şəklində təxribatlar yolverilməzdir, lakin təqsirləndirilən şəxslərin həbsdə saxlanması qaydaları var. O, Ramzan Kadırovun yaydığı və Quranı yandıran şəxsin döyülməsini əks etdirən videoya da münasibət bildirib.\nMusavat.com Rusiya mediasına istinadla xəbər verir ki, Fadeyev Quranın yandırılmasının qanuna uyğun olaraq cəzalandırılmalı olan ağır cinayət olduğunu deyərək vurğulayıb ki, bir çox dinlərin və məzhəblərin olduğu ölkədə bu cür təxribatlar yolverilməzdir.\nEyni zamanda Şura sədri onu da qeyd edib ki, təqsirləndirilən və şübhəli bilinən şəxslərin həbsdə saxlanma qaydaları var ki, onlara ciddi əməl olunmalıdır. O, Quranı yandırmaqda təqsirləndirilən şəxsə qarşı ədalətli mühakimə olunacağına ümid etdiyini bildirib.\nİnsan Hüquqları Şurasının üzvü Marina Əhmədova da videoya reaksiya verib. O, Telegram kanalında yazıb: \"Şimali Qafqazda göstərdiyi köməyə görə Kadırova minnətdarlığıma baxmayaraq, müdafiəsiz vəziyyətdə olan şəxsin döyülməsi ilə razılaşmıram. Bu, məni qəzəbləndirir\". O, həmçinin vurğulayıb ki, heç bir dinin təhqir edilməsi qanunun pozulmasına haqq qazandıra bilməz və cəzanı Kadırovun oğlu deyil, məhkəmə təyin etməlidir. O, bir insanın zəifliyindən istifadə edərək ona zərər vurmağın yolverilməz olduğu fikrini də ifadə edib.\nMusavat.com",
        "views": "1382",
        "date": "26.09.2023 10:50",
        "link": "https://musavat.com/news/qurani-yandiran-sexsin-kadirovun-oglu-terefinden-doyulmesi-qalmaqali_1008950.html"
    },
    {
        "title": "Çimnaz pozları ilə gündəm oldu - FOTOLAR",
        "category": "Şou-biznes",
        "content": "Tanınmış aktrisa Çimnaz Sultanova pozlar ilə gündəm olub.\nMusavat.com xəbər verir ki, hər zaman qalmaqala səbəb olan aktrisa bu dəfə də sükutu pozub.\nOnun bu cazibədar hərəkətləri diqqət çəkib.\n ",
        "views": "2207",
        "date": "26.09.2023 10:49",
        "link": "https://musavat.com/news/cimnaz-pozlari-ile-gundem-oldu-fotolar_1008953.html"
    },
    {
        "title": "Nigar Şabanovanın plastik əməliyyatsız görüntüləri yayıldı - VİDEO",
        "category": "Şou-biznes",
        "content": "Əməkdar artist Nigar Şabanovanın sosial şəbəkədə yayılan arxiv videosu gündəm olub.\n16 il əvvəl \"Xalq ulduzu\" milli musiqi yarışmasında iştirak edən sənətçinin görüntüləri görənlərin marağına səbəb olub.\n2007-ci ildə yarışmada səsi və avazı ilə tamaşaçıların rəğbətini qazanan Şabanova illər əvvəl və indiki görünüşü ilə də xeyli diqqət çəkib. Sosial şəbəkə əhli müğənninin səsini bəyənsələr də, son zamanlar görünüşündə etdirdiyi dəyişikliyinə \"Gözəl olub, amma əməliyyatlardan sonra individuallığını itirib\" şərhini yazıblar.\nQeyd edək ki, Nigar Şabanova burnunda \"rinoplastika\" əməliyyatı etdirib, yanaqlarındakı piyi \"bişektomiya\" əməliyyatı ilə çıxarıb və ayrı-ayrı zamanlarda iki dəfə \"bədənşəkilləndirmə\" əməliyyatını etdirib. (bizim.media)",
        "views": "1269",
        "date": "26.09.2023 10:43",
        "link": "https://musavat.com/news/nigar-sabanovanin-plastik-emeliyyatsiz-goruntuleri-yayildi-video_1008940.html"
    },
    {
        "title": "Bakıdan Xankəndiyə növbəti humanitar yardım yola salındı - VİDEO",
        "category": "Ölkə",
        "content": "Sentyabrın 26-da növbəti humanitar yardım Xankəndiyə yola salınır.\nMəlumata görə, 4 yük maşını 40 ton unu, gigiyenik vasitələri, yataq dəstlərini ünvana çatdıracaq.\nHəmçinin, növbəti təcili tibbi yardım maşını Xankəndi yaxınlığında yanacaqdoldurma məntəqəsində baş vermiş partlayış nəticəsində yaralanan şəxslərə tibbi ləvazimatlar aparır.\nHumanitar yardım Ağdam-Əsgəran-Xankəndi yolu ilə Xankəndiyə göndərilir.//APA",
        "views": "1275",
        "date": "26.09.2023 10:34",
        "link": "https://musavat.com/news/bakidan-xankendiye-novbeti-humanitar-yardim-yola-salindi-video_1008948.html"
    },
    {
        "title": "Mərkəzi Klinikadan Qənirə Paşayevanın son durumu barədə AÇIQLAMA",
        "category": "Ölkə",
        "content": "\"Pasiyentimiz Qənirə Paşayevanın müalicəsi ümumi reanimasiya və intensiv terapiya şöbəsində davam etdirilir. Vəziyyəti ağır olaraq qiymətləndirilir\".\nBu barədə “Report”a Mərkəzi Klinikadan məlumat verilib.\n***\nMilli Məclisin Mədəniyyət komitəsinin sədri, deputat Qənirə Paşayevanın vəziyyəti stabil-ağır olaraq qalmaqdadır.\nBunu “Report”a açıqlamasında deputatın köməkçisi Elbəy Bədirov deyib.\nO bildirib ki, Q.Paşayevanın səhhətində heç bir dəyişiklik yoxdur: “Vəziyyəti əvvəlki kimidir. Həkimlər bütün lazımı tədbirləri görür. Hər kəsdən xahiş edirəm ki, dəqiqləşdirilməmiş informasiyaları yaymayın. İnşallah ki, tezliklə Qənirə xanımla bağlı sevindirici xəbəri yayarsınız”.\nXatırladaq ki, sentyabrın 23-ü saat 03:01 radələrində TƏBİB-in tabeliyindəki Abşeron Rayon Mərkəzi Xəstəxanasının Təcili və Təxirəsalınmaz Tibbi Yardım Stansiyasına Q.Paşayeva üçün çağırış daxil olub. Ona naməlum mənşəli hipotonik vəziyyət diaqnozu qoyulub. Müayinə zamanı göstəriciləri - arterial təzyiq 50/0 mm. c. süt, nəbz 1 dəqiqə 47 vurğu, SPO2 (saturasiya) 82% olub. İlkin müdaxilələrdən sonra göstəriciləri arterial təzyiq 110/60 mm. c.süt., nəbz 1 dəqiqədə 68 vurğu, SPO2 (saturasiya) 97% olub.\nHəkimlər Q.Paşayevanın xəstəxana şəraitində müalicəsini məsləhət görüb. Deputat ailə üzvlərinin istəyi ilə təcili tibbi yardım briqadası tərəfindən Mərkəzi Klinikaya təxliyə olunub. O, süni tənəffüs aparatına qoşulub.",
        "views": "2964",
        "date": "26.09.2023 10:33",
        "link": "https://musavat.com/news/merkezi-klinikadan-qenire-pasayevanin-son-durumu-barede-aciqlama_1008934.html"
    },
    {
        "title": "Paytaxt sakinlərinə ŞAD XƏBƏR",
        "category": "Ölkə",
        "content": "Bakıda marşrut xəttinə ilk elektrik mühərrikli avtobus buraxılıb.\nMusavat.com bu barədə Rəqəmsal İnkişaf və Nəqliyyat Nazirliyinə istinadən xəbər verir.\nMəlumata görə, elektrik avtobusu 5 nömrəli marşrut xəttində hərəkət edir. Marşrut xətti “20-ci sahə” – “Nəriman Nərimanov” metro stansiyası istiqamətini əhatə edir.\nAvtobus 33 sərnişin oturacağına malikdir. Ümumi sərnişin tutumu 82 nəfər olan avtobus tam enerji toplayaraq 350 km məsafə qət edə bilir. Nəqliyyat vasitəsi müasir sərnişindaşıma tələblərinə tam cavab verir.\nElektrik avtobusun Bakı şəhərinin mövcud relyefinə uyğunluğu yoxlanılaсaq. Nəticələrə əsasən elektrik mühərrikli avtobusların Bakı şəhərinin ictimai nəqliyyatında istifadəsi imkanları qiymətləndiriləcək.",
        "views": "23395",
        "date": "26.09.2023 10:32",
        "link": "https://musavat.com/news/paytaxt-sakinlerine-sad-xeber_1008939.html"
    },
    {
        "title": "İrəvandan Xankəndiyə həkim briqadası uçub?",
        "category": "Son xəbər",
        "content": "İrəvandan bir qrup həkim qaz anbarında baş vermiş partlayışda zərərçəkənlərə yardım göstərmək üçün helikopterlə Xankəndiyə gedib.\nMusavat.com bildirir ki, bu barədə erməni mediası xəbər yayıb.\nErmənistan Səhiyyə Nazirliyindən bildirilib ki, həkim briqadası lazımi dərmanları aparıb. Xəstələr daşınmaq üçün hazırlanır.\nMusavat.com",
        "views": "930",
        "date": "26.09.2023 10:30",
        "link": "https://musavat.com/news/irevandan-xankendiye-hekim-briqadasi-ucub_1008946.html"
    },
    {
        "title": "Adapteri “tok”a taxanda partlayış oldu - Ər-arvad öldü",
        "category": "Hadisə",
        "content": "Kürdəmir rayonunda ər və arvadının ölümü ilə nəticələnən partlayış baş verib.\nQeyd olunub ki, dünən günorta saatlarında rayonun Çöhranlı kəndində 37 yaşlı Vüsal Hətəmxan oğlu Zərbəliyev və arvadı 35 yaşlı Şəbnəm ağır yanıq xəsarətləri ilə xəstəxanaya çatdırılıb. Onlar vəziyyətləri ağır olduğu üçün Bakıda yerləşən Respublika Yanıq Mərkəzinə göndəriliblər. Lakin az sonra ər və arvadı vəfat edib.\nİlkin araşdırma zamanı məlum olub ki, ailə üzvləri evə daxil olaraq telefonu şarj etmək məqsədilə adapteri elektrik cərəyanına qoşublar. Bu zaman mənzildə güclü partlayış baş verib. Sonradan yanğına keçən partlayışda xəsarət alan şəxslər küçəyə çıxaraq kömək istəyiblər və qonşuları onları xəstəxanaya aparıb.\nFaktla bağlı araşdırmalar davam etdirilir.//Qafqazinfo",
        "views": "1328",
        "date": "26.09.2023 10:29",
        "link": "https://musavat.com/news/adapteri-tok-a-taxanda-partlayis-oldu-er-arvad-oldu_1008947.html"
    },
    {
        "title": "Azərbaycanda DƏHŞƏT: Ər-arvad benzin töküb özlərini yandırdılar",
        "category": "Hadisə",
        "content": "Kürdəmirdə intihar hadisəsi olub.\nHadisə Çobanlı kəndində baş verib. 37 yaşlı Vüsal Hətəmxan oğlu Zərbəliyev arvadı 35 yaşlı Şəbnəmlə birgə benzin tökərək özlərini yandırıblar.\nOnlar aldıqları xəsarətlərdən yerləşdirildikləri xəstəxanada vəfat ediblər.\nFaktla bağlı araşdırma aparılır. (lent.az)",
        "views": "1633",
        "date": "26.09.2023 10:23",
        "link": "https://musavat.com/news/azerbaycanda-dehset-er-arvad-benzin-tokub-ozlerini-yandirdilar_1008937.html"
    },
    {
        "title": "Xankəndidə baş verən partlayışda yaralananların sayı AÇIQLANDI - ŞOK RƏQƏM",
        "category": "Qarabağ xəbərləri",
        "content": "Xankəndi yaxınlığındakı qaz anbarında baş vermiş partlayış nəticəsində 280-dən çox insan xəsarət alıb.\nMusavat.com bu haqda erməni mediasına istinadən bildirir.\nErmənistan mediası Səhiyyə Nazirliyinə istinadən xəbər verir ki, onlarla qurbanın vəziyyəti son dərəcə ağırdır.\n“Həkimlər 7 qurbanın həyatını xilas edə bilməyib. 13 naməlum meyit isə həkim-ekspertiza şöbəsində saxlanılır” - məlumatda deyilir.\nMusavat.com",
        "views": "1611",
        "date": "26.09.2023 10:20",
        "link": "https://musavat.com/news/xankendide-bas-veren-partlayisda-yaralananlarin-sayi-aciqlandi-sok-reqem_1008944.html"
    },
    {
        "title": "Almaniyaya gedənlərin NƏZƏRİNƏ: 2024-cü ildən...",
        "category": "Dünya",
        "content": "2024-cü ildə Almaniya qaçqınların qəbulu və inteqrasiyası xərclərini ödəmək üçün federal əyalətlərə ayrılan yardımı iki dəfə azaltmaq niyyətindədir. Qərar artan inflyasiya fonunda qəbul edilib.\nMusavat.com xəbər verir ki, bu barədə “Reuters” mənbələrə istinadən məlumat yayıb.\nQeyd olunub ki, Berlin gələn il qaçqınlar üçün maksimum 1,7 milyard avro ayıracağı barədə federal ştatları məlumatlandırıb.\nBelə ki, 2023-cü ildə bu vəsait 3,75 milyard avro təşkil edib.\nBu barədə Almaniya hökumətinin sentyabrın 25-də keçirilən görüşündə danışılıb.\n“Reuters” yazır ki, Rusiya-Ukrayna müharibəsi başlayandan bəri 1 milyondan çox insan Almaniyadan sığınacaq istəyib. Almaniyanın 16 federal əyaləti 2024-cü ildə qaçqın xərclərini ödəmək üçün əlavə vəsait tələb edib.\nAlmaniyanın vitse-kansleri, iqtisadiyyat və iqlimin mühafizəsi naziri Robert Habek bildirib ki, bir çox bələdiyyələr artıq miqrantlar üçün sığınacaq təmin edə bilmirlər.\nMusavat.com",
        "views": "2255",
        "date": "26.09.2023 10:13",
        "link": "https://musavat.com/news/almaniyaya-gedenlerin-nezerine-2024-cu-ilden_1008942.html"
    },
    {
        "title": "Keçmiş həyat yoldaşına bənzəyən modellə sevgilidir",
        "category": "Şou-biznes",
        "content": "Aktyor Vensan Kassel keçmiş həyat yoldaşı Tina Kunakiyə çox bənzəyən Avstraliya əsilli braziliyalı model Nara Baptista ilə münasibətə başlayıb.\nQeyd edək ki, aktyor və 27 yaşlı “Miss Kainat Avstraliya 2020” müsabiqəsinin iştirakçısı ilə münasibətini gizlətmir və cütlük bir-birinin şəkillərini \"İnstaqram\"da yayımlayırlar.\nBundan əlavə, aktyor yeni sevgilisinin şəkillərini aktiv şəkildə bəyənir və ona romantik şərhlər yazır.//Olay.az",
        "views": "803",
        "date": "26.09.2023 10:12",
        "link": "https://musavat.com/news/kecmis-heyat-yoldasina-benzeyen-modelle-sevgilidir_1008933.html"
    },
    {
        "title": "Bakının bu qəsəbəsində su olmayacaq",
        "category": "Ölkə",
        "content": "Bu gün axşam saatlarından başlayaraq 26 sentyabr tarixində gün ərzində Zığ qəsəbəsinin bir hissəsinə içməli suyun verilməsində məhdudiyyətlər olacaq.\nBu haqda Azərbaycan Dövlət Su Ehtiyatları Agentliyi məlumat yayıb.\nBildirilib ki, buna səbəb su kəmərində təmir-bərpa işlərinin aparılmasıdır.",
        "views": "1275",
        "date": "26.09.2023 09:49",
        "link": "https://musavat.com/news/bakinin-bu-qesebesinde-su-olmayacaq_1008930.html"
    },
    {
        "title": "SON DƏQİQƏ! Müdafiə Nazirliyi TƏCİLİ məlumat yaydı\nVİDEO",
        "category": "Son xəbər",
        "content": "Ermənistan silahlı birləşmələrinin və qeyri-qanuni erməni silahlı dəstələrinin mülki təyinatlı infrastrukturdan hərbi məqsədlər üçün istifadə etməsi növbəti dəfə aşkar edilib.\nBu barədə Musavat.com-a Azərbaycan Müdafiə Nazirliyindən məlumat verilib.\nLokal xarakterli anti-terror tədbirlərindən sonra Qarabağ iqtisadi rayonunda tərk edilmiş tikililərə baxış zamanı bu obyektlərin silah-sursat anbarı kimi istifadə edildiyi müəyyən olunub.\nAşkar edilmiş silah və sursatla dolu yeşiklər, müxtəlif tipli qumbaraatanlar üçün mərmilər, “Kornet” tank əleyhinə raket kompleksinin idarə olunan raketləri, hərbi geyim dəstləri və zirehli dəbilqələr müsadirə edilib.",
        "views": "4260",
        "date": "26.09.2023 09:39",
        "link": "https://musavat.com/news/son-deqiqe-mudafie-nazirliyi-tecili-melumat-yaydi_1008938.html"
    },
    {
        "title": "Yeni doğulan uşağa ELƏ AD VERDİLƏR Kİ...",
        "category": "Dünya",
        "content": "Avstraliyalı qadın təcrübə olaraq yeni doğulan körpəsinə dərman adı vermək qərarına gəlib və gözlənilməz nəticə ilə qarşılaşıb.\nBu barədə news.com.au məlumat yayıb.\nABC-nin jurnalisti Kirsten Drysdeyl tamaşaçılara vacib suallara cavab tapmaqda kömək etmək məqsədi daşıyan televiziya proqramında işləyib. O, Metamfetamin (danışıqda patı - red.) reyestrə necə daxil ediləcəyini bimək istəyirdi. O, valideynlərin ilk müraciəti rədd edilərsə, uşağın hansı adla qalacağını da öyrənmək istəyib. Lakin rəsmilər qadının suallarına əsaslı cavab verə bilməyiblər. (lent.az)",
        "views": "4830",
        "date": "26.09.2023 09:38",
        "link": "https://musavat.com/news/yeni-dogulan-usaga-ele-ad-verdiler-ki_1008928.html"
    },
    {
        "title": "Ağcabədidə 40 yaşlı kişini ildırım vuraraq ÖLDÜRDÜ",
        "category": "Hadisə",
        "content": "Ağcabədi sakinini ildırım vuraraq öldürüb.\nHadisə rayonun Gələbədin kəndində qeydə alınıb.\n1983-cü il təvəllüdlü Samir Əkbərov özünə məxsus torpaq sahəsində təsərrüfat işləri görərkən ildırım vurması nəticəsində ölüb.\nAraşdırma aparılır.//APA",
        "views": "435",
        "date": "26.09.2023 09:28",
        "link": "https://musavat.com/news/agcabedide-40-yasli-kisini-ildirim-vuraraq-oldurdu_1008935.html"
    },
    {
        "title": "Xalq artisti tanınmaz halda - FOTO",
        "category": "Şou-biznes",
        "content": "Ukraynanın Xalq artisti İqor Krutoy son görünüşü ilə diqqət çəkib.\nQeyd edək ki, sosial şəbəkədə yeni fotolarını paylaşan 69 yaşlı sənətçinin yeni halı müzakirələrə səbəb olub.\nİzləyicilər onun daha çox arıqladığını və ümumiyyətlə əvvəlki halından əlamət qalmadığını yazıblar.//Axşam.az\n ",
        "views": "1876",
        "date": "26.09.2023 09:27",
        "link": "https://musavat.com/news/xalq-artisti-taninmaz-halda-foto_1008927.html"
    },
    {
        "title": "Anım Günü - Şərəf Günüdür!",
        "category": "Gündəm",
        "content": "O möhtəşəm gün - sabah Vətən müharibəsinin başlanmasından 3 il ötür\nSabah - sentyabrın 27-si Azərbaycan xalqının Vətən savaşına başlamasının 3-cü ildönümüdür. Canlarını Qarabağ və ərazi bütövlüyümüz uğrunda qurban vermiş şəhidlərimizin, eləcə də 2-ci Qarabağ müharibəsində düşmən bombardmanları nəticəsində həlak olmuş günahsız insanlarımızın anım günüdür. Tək təsəllimiz odur ki, onların da, şəhidlərimizin də qanı yerdə qalmadı.\nDüşmən artıqlaması ilə cavabını aldı. Sentyabrın 27-dən başlayan və Böyük Zəfərə aparan, həqiqi mənada bölgənin taleyini dəyişən möhtəşəm 44 gün tarixə “qızıl hərflər”lə yazıldı. Yenə məhz şəhidlərimiz, qazilərimiz, veteranlarımız hesabına və təbii ki, Müzəffər Ali Baş Komandanın rəhbərliyi ilə ermənilərin mifik “məğlubedilməz ordusu” qısa zamanda darmadağın edildi, cəmi ay yarım ərzində düşmən kapitulyasiya sənədini imzalamalı oldu.\n\n27 sentyabr Anım Günündə saat 12:00-da ölkə ərazisində torpaqlarımızın azadlığı uğrunda canlarından keçən şəhidlərimizin əziz xatirəsi bir dəqiqəlik sükutla anılacaq. Şəhidlərimizin məzarları ziyarət olunacaq.\n\nAğlasığmaz dərəcədə qısa bir müddətdə əldə edilən bu tarixi qələbə ilk növbədə, Azərbaycan Prezidenti, Ali Baş Komandan İlham Əliyevin siyasi iradəsi və müzəffər Azərbaycan Ordusunun şücaəti ilə qazanıldı. Bu qələbə həm də Azərbaycan xalqının 30 il əvvəl əzilmiş qürurunu, əzmini geri qaytarmış oldu.\n\nVətən müharibəsinin 2-ci il dönümündə - 1 il öncə hər kəs bu sualı verirdi - 3-cü ildönümünədək bayrağımızı separatçı ermənilərin qaldığı Xankəndinə, Ağdərəyə, Xocavəndə, Xocalıya, Əsgərana sanca biləcəyikmi? Həmin torpaqlarımızda yerləşmiş 10 min nəfərlik Ermənistan silahlı birləşmələrinin qalıqlarını, erməni terror qruplarını ərazimizdən çıxara biləcəyikmi?\n\nBu suallara məhz son bir həftədə Azərbaycan Ordusu aydınlıq gətirdi. Bir il öncə xəyal etdiklərimizi ordumuz həyata keçirdi - Ermənistan silahlı birləşmələrinin qalıqları, erməni terror qrupları 19 sentyabrda 24 saatlıq lokal antiterror tədbiri ilə diz çökdü, təslim oldu. Artıq bir neçə gündür onların tərk-silah edilməsi və Azərbaycan ərazisindən çıxarılması prosesi gedir. 2020-ci ilin 27 sentyabrından başlanan proses üçüncü ilində bütün ərazilərimizdə suverenliyimizin bərpası ilə yekunlaşmaqdadır.\nAydın Hüseynov\n\nMilli Məclisin deputatı Aydın Hüseynov bu barədə “Yeni Müsavat”a bildirdi ki, hərbi eskalasiya 2020-ci ilin iyulunda Tovuza Ermənistanın hərbi hücumu ilə başlamışdı: \"Həmin döyüşlər nəticəsində Azərbaycan Ordusunun generalı və bir qrup yüksək rütbəli zabitlərimiz şəhid oldu. Bu hadisə 30 ilə yaxın idi dolmaqda olan bardağın daşması üçün son damlalar rolunu oynadı - Azərbaycan xalqı küçələrə, meydanlara axışaraq “Yetər artıq, Ermənistanı birdəfəlik yerində oturtmalıyıq!”şüarını bütün dünyaya hayqırdı. Artıq o zaman göründü ki, Azərbaycan xalqı Vətən uğrunda savaşa tam hazırdır. Eləcə də dövlətimizin, Ordumuzun hazır olduğu bəlli idi. Ermənistanın təxribatları davam edirdi. 27 sentyabrda isə Ermənistan işğal olunmuş ərazilərimiz istiqamətindən genişmiqyaslı təxribatlara başladı. Azərbaycan dövləti, Ali Baş Komandan ordumuza döyüş əmri verdi. 30 ilə yaxın gözlədiyimiz Vətən savaşı başladı. Azərbaycan Ordusu, dövləti, xalqı, Ali Baş Komandanının tarix yazdığı günlər start götürdü. Bu tandem elə bir nəhəng tarix yazdı ki, dünya heyrətə gəlmişdi. Azərbaycan Ordusu 21-ci əsrin ən müasir müharibəsini icra etdi. Həmin döyüşlər dünya hərb tarixinə qızıl hərflərlə düşdü. Dünya PUA-larla, dronlarla aparılan müasir müharibəyə 44 gün ərzində şahidlik etdi. Bu savaş torpaqlarımızın azad edilməsinə gətirib çıxarmalı idi, elə də oldu. 44 günlük müharibədə Azərbaycan Ordusunun dünyanın güclü ordularından biri olduğunu dünya qəbul etdi. O zamandan bəri dünyanın bir çox dövlətlərində hərbi məktəblərdə, təlimlərdə Azərbaycan Ordusunun 44 günlük müharibədə nümayiş etdirdiyi taktika nümunə kimi göstərilir, onlardan istifadə edilir. Bu müharibə, bu qələbə Azərbaycan dövlətinin, xalqının dünyadakı yerini önəmli dərəcədə dəyişdi. Həmçinin xalqımızda, ordumuzda özünə inamı daha da artırdı. Müharibənin başlanmasından üç il keçir. Bu müddətdə ordumuz daha da güclənib, arsenalında müasir silahların sayı çoxalıb, xüsusi təyinatlı komanda briqadalarının sıraları genişlənib. Bütün bu amilləri və Ali Baş Komandan İlham Əliyevin qətiyyətli komandan kimi mövqeyini nəzərə aldığımız üçün də əmin idik ki, dövlət bayrağımız bütün ərazilərimizdə ucaldılacaq. Allah Vətən uğrunda canından keçən şəhidlərimizə rəhmət eləsin, qazilərimizə cansağlığı versin. Onların 44 gündə Ermənistan ordusuna, dövlətinə vurduğu zərbənin təsirindən Ermənistan bu gün də çıxa bilmir. Qarabağda separatizm çökdürülür. Necə ki, 44 günlük müharibədə inandıq və qalib gəldik, elə də Azərbaycanın üçrəngli bayrağının Xankəndidə, Xocavənddə, Ağdərədə, Xocalıda, Əsgəranda ucaldılacağına da inandıq. İnamımızı Azərbaycan Ordusu 24 saatlıq əməliyyatla bir daha doğrultdu. 27 sentyabrdan başlayan Zəfər yolu, hər qarışından, hər anından qürur duyacağımız şərəfli tariximizdir. Milli birliyin, həmrəyliyin zirvədə olduğunu, bir xalq olaraq bütövlüyümüzü, iradəmizi, cəsarətimizi və qürur duyulası müsbət keyfiyyətlərimizi ən incə detallarına kimi ortaya çıxaran bir zaman kəsiyidir. Bu gün Vətənimizin bütövlüyü uğrunda canlarını qurban verən əziz şəhidlərimizin müqəddəs xatirələrini andığımız kimi, onların bizə miras qoyduqları dəyərlərin qorunmasının vacibliyini daha dərindən anlayırıq. 27 sentyabrdan başlayan yol, Ali Baş Komandanın nümayiş etdirdiyi qətiyyət və diplomatik məharət, rəşadətli əsgər və zabitlərimizin qəhrəmanlığı ermənilərin və himayəçilərinin uydurduqları mifləri darmadağın etdi”.\n\nDeputat qeyd etdi ki, 27 sentyabrdan başlanan həmin 44 gün təkcə ordumuzun, əsgər və zabitlərimizin şücaəti ilə yadda qalmadı, həm də bizim millətimizin birliyi, kiçikdən tutmuş böyüyə qədər bütün insanların həmrəyli ilə, hər kəsin öz imkanları, bacarığı ilə qələbəyə töhfə verdiyini gördük. Bu, çox qürurverici idi. Yəni həm ordu, həm xalq, həm də ölkə rəhbərliyinin, həmçinin xaricdə olan soydaşlarımızın birliyi zəfərə gətirib çıxardı. Azərbaycan torpaqlarının işğaldan azad edilməsi tariximizin ən böyük uğurlarındandır.\n\nEtibar SEYİDAĞA,\n“Yeni Müsavat”",
        "views": "319",
        "date": "26.09.2023 09:15",
        "link": "https://musavat.com/news/anim-gunu-seref-gunudur_1009058.html"
    },
    {
        "title": "Xankəndidə dəhşətli partlayışı kimlər törədib? - ŞOK PLAN – daha nələrə hazırlaşırlar? - “Səhər Xəbər”də",
        "category": "Son xəbər",
        "content": "Xankəndidə dəhşətli partlayış: yüzlərlə ölü iddiası\nPA Xocalı görüşü ilə bağlı məlumat yaydı\nXankəndidə təxribat: partlayışı kim və niyə törədib?\nİşçi Qrupu Xankəndiyə gedəcək: şəhərdə mərkəzi hakimiyyət bərpa olunur\nKəşfiyyatımız izləyir: separatçılar Xankəndindən hansı yolla qaça bilər?\nPaşinyana sui-qəsd etmək istəyən şəxs TUTULDU\nİrəvanda itaətsizlik aksiyaları yenidən BAŞLADI\nRəsmi Moskvadan Paşinyana SƏRT SÖZLƏR: O, Qərbə boyun əydi\nKommunikasiyalar açılsın, amma “dəhliz”... - İrəvan\nPaşinyana 10 gün vaxt verildi\nErmənistan Xankəndidəki yaralılardan imtina edir\nErməni sakinlərlə Xocalı görüşündə nələr razılaşdırıldı?\nGedin, Ukraynada döyüşün”- Solovyovdan Qarabağdakı ermənilərə təklif\nBu və gündəmdəki bir çox xəbərləri bu gün saat 09.15-də aparıcı Sevinc Telmanqızının təqdimatındakı “Səhər Xəbər” verilişində izləyə bilərsiz. Müzakirədə tamaşaçılarımız da iştirak edə bilər.\nFacebook səhifəsinin ünvanı:\nhttps://www.facebook.com/NewMusavat\n\nYoutube səhifəsinin ünvanı:\nhttps://www.youtube.com/user/TVmusavat",
        "views": "1229",
        "date": "26.09.2023 09:15",
        "link": "https://musavat.com/news/xankendide-dehsetli-partlayisi-kimler-toredib-sok-plan-daha-nelere-hazirlasirlar-seher-xeber-de_1008926.html"
    },
    {
        "title": "Xankəndidə dəhşətli partlayışı kimlər törədib? - Planın üstü açılır...",
        "category": "Son xəbər",
        "content": "Xankəndidə yanacaq məntəqəsində baş verən partlayış nəticəsində çoxsaylı yaralıların olduğu iddia edilir. Artıq Bakıdan Xankəndiyə tibbi yardım da göndərilib.\nMusavat.com xəbər verir ki, bu barədə siyasi şərhçi Asif Nərimanlı feysbuk hesabında yazıb.\nO bildirib ki, bu ərazilərdə mərkəzi hakimiyyət tam bərpa olunmadığı üçün hadisənin nəticələrini aradan qaldırmaqda çətinlik yarana bilər.\n\"Burada əsas diqqət çəkən məqam partlayışdan sonra Qarabağın hava məkanının açılması, yaralıların helikopterlərlə Ermənistana daşınması fikirlərinin gündəmə gəlməsidir. Bu fikirlər Ermənistanda bəzi dairələr, xüsusilə radikal çevrələrdə təmsil olunanlar və Xankəndində təslim olmağa hazırlaşan separatçılar tərəfindən irəli sürülür. Və bu, partlayışla bağlı müəyyən şübhələrə də yol açır.\nƏgər partlayış hazırlanmış təxribatın nəticəsidirsə, bunu hava məkanının açılmasını istəyənlər edə bilər. Hava məkanının açılmasında ən çox maraqlı olanlar isə separatçılardır, həm keçmiş, həm hazırki \"rəhbərlər\".\n- keçmiş \"rəhbərləri\" təhvil-təslim prosesinin sonunda həbs edilmək təhlükəsi ilə yaşayır: onlar Laçın yolundan çıxmağa risk etmədikləri üçün helikopterlə getməkdə maraqlıdır;\n- hazırki \"rəhbərlər\"in əsas missiyası isə Azərbaycanın əlinə keçməsini istəmədikləri sənədləri, yaxud hansısa daşına bilən əşyaları \"təhlükəsiz\" şəraitdə bölgədən çıxarmaq ola bilər;\nBu baxımdan, partlayışın arxasında separatçıların dayanması versiyası istisna edilməməlidir. Onlar üçün insan ölümünün o qədər də əhəmiyyətli olmadığı işğal dövründən bəllidir.\nBenzin çəninin dolu olub-olmaması da hadisə ilə bağlı ehtimalların yönünü dəyişə bilər, əgər çən dolu olubsa, bu partlayış ermənilərin Ermənistana getməsini səngidəcək. Çünki yanacaq problemi var idi, Yevlax görüşündə də Azərbaycanın mərkəzi hakimiyyətindən yanacaq istəmişdilər və bununla bağlı dəstək aldılar. Ermənilərin Ermənistana daşınması əsasən nəqliyyat vasitələri ilə həyata keçirilir, bu baxımdan, partlayan yanacaq çəni dolu olubsa, bu, nəqliyyatın hərəkətində problemlər yaradacaq. Ermənilərin kütləvi getməsini istəməyənlər də partlayışıda maraqlı ola bilər\".",
        "views": "4087",
        "date": "26.09.2023 09:06",
        "link": "https://musavat.com/news/xankendide-dehsetli-partlayisi-kimler-toredib-planin-ustu-acilir_1008929.html"
    },
    {
        "title": "Partlayışda ağır xəsarət alan 21 yaşlı gənc ÖLDÜ",
        "category": "Hadisə",
        "content": "Bakının Sabunçu rayonunda salfet istehsal edən sexdə partlayış zamanı ağır xəsarət alan 21 yaşlı gənc ölüb.\nMəlumata görə, hadisə bir neçə gün əvvəl Zabrat qəsəbəsində baş verib.\nPartlayış zamanı 2002-ci il təvəllüdlü Həsənov Nahid Mehman oğlu yanıq xəsarətləri alıb. O, yerləşdirildiyi xəstəxanada dünyasını dəyişib.\nFaktla bağlı araşdırma aparılır.//Report",
        "views": "853",
        "date": "26.09.2023 09:04",
        "link": "https://musavat.com/news/partlayisda-agir-xesaret-alan-21-yasli-genc-oldu_1008925.html"
    },
    {
        "title": "Paşinyan yenə ölümlə hədələndi - “Səhər qəhvəsinə zəhər və...”",
        "category": "Siyasət",
        "content": "Azərbaycanın 24 saatlıq uğurlu antiterror tədbirlərindən sonra Ermənistanda Rusiyaya bağlı radikal-revanşist müxalifət baş nazir Nikol Paşinyanı devirmək üçün təzədən hərəkətə keçib. Ancaq ötən dəfələrdəki kimi, yenə öz ətrafına geniş elektoratı cəlb edə bilmir.\nTəbii ki, Rusiyadakı anti-Paşinyan qüvvələri də radikalları şirnikəndirməkdən, ona daha “səmərəli mübarizə” üsulları təklif etməkdən geri qalmır. Məsələn, Ermənistana girişi qadağan olunan bədnam Marqarita Simonyan yazır: “Xarici agentlər yazır ki, erməniləri etiraza çağırıram. Erməniləri etiraza çağırmıram. Bunun kömək edəcəyi ehtimalı azdır. Mən Paşinyanın səhər qəhvəsinə zəhər qatmağa çağırıram və bunun niyə hələ də edilmədiyini anlaya bilmirəm”.\nYəni Simonyan açıqca Nikol Paşinyanı fiziki olaraq aradan götürməyə çağırır, “reseptini” də verir.\nBelə bir cəhd mümkünmü? Nikolun aşpazı buna gedərmi? Radikal müxalifətin hakimiyyəti götürmək şansları get-gedə artır, yoxsa azalır? Artıq N.Paşinyana qarşı sui-qəsd cəhdi ilə bağlı Ermənistanda həbslər başlayıb.\nBəhruz Məhərrəmov: “Hər bir vəziyyətə hazırıq”\nDeputat Bəhruz Məhərrəmov: “Ermənistanda yaşanan proseslər, artmaqda olan siyasi gərginlik, genişlənməkdə olan iğtişaşlar və vətəndaş itaətsizliyi, heç şübhəsiz ki, bu ölkənin daxili məsələləridir. Amma Azərbaycan prosesləri çox diqqətlə izləyir. İlk növbədə ona görə ki, müşahidə olunan proseslərin təməlində məhz  Ermənistanın Azərbaycan siyasəti dayanır. İrəvan 30 il ərzində özünün mifləri və yanlış təbliğatı ilə erməni cəmiyyətini işğala və Azərbaycan torpaqlarına şirnikləndirdiyi üçün bu gün erməni cəmiyyəti Azərbaycanın qələbəsini həzm edə bilmir. Ölkədəki radikal kəsim, o cümlədən bölgədə qüvvələr balansını dəyişmək istəyən beynəlxalq qüvvələr bu proseslərdən mümkün qədər qazanclı çıxmaq niyyətindədirlər.\nÖz növbəsində Ermənistan hakimiyyəti isə son 3 ildə artıq bir reallığı dərk edib ki, Azərbaycanla münasibətlərdə güc, təhdid dili ilə danışmaq mümkün deyil. Bu mənada, Paşinyanın son bir neçə gündə müşahidə etdiyimiz ritorikası da əslində erməni baş nazirin sülhsevərliyindən yox, cənab İlham Əliyevin məcburetmə tədbirlərindən qaynaqlanır.\nBildiyiniz kimi, hazırda Ermənistan yeni hərbi-siyasi çevriliş ərəfəsindədir. Paşinyanın müqavimət göstərib- göstərə bilməyəcəyini yaxın günlərdə zaman göstərəcək. Lakin prosesləri kənardan idarə edərək Ermənistanın mövcud vəziyyətindən yararlanmaq istəyən ayrı-ayrı dairələr, o cümlədən Qərbin riyakar subyektləri də artıq elə mövcud erməni iqtidar komandası kimi başa düşürlər ki, Ermənistanda hakimiyyətin hansı formada dəyişməsi, yaxud əldən ələ keçməsi və yaxud hansı qütbdən digər qütbə keçməsi Azərbaycanın yaratdığı reallığı dəyişə bilməz.\nLakin bu qüvvələr istənilən halda yenə də indiki həssas məqamda hakimiyyəti qeyri-qanuni formada ələ keçirmək üçün ən əlverişli situasiya olmasının fərqindədirlər və bu şansı buraxmaq niyyətində deyillər. Bu mənada Paşinyana sui-qəsdlər də istisna deyil. Heç şübhəsiz ki, proseslər bu yöndə cərəyan edərsə tələb və şüarlar, o cümlədən radikal çağırışların əsas hədəfi Azərbaycan olacaq. Bu mənada baş verənləri Ermənistanın daxili işi hesab etsək də, hər bir vəziyyətə hazırıq və möhtərəm Prezidentin ifadə etdiyi kimi, “Dəmir yumruq yerindədir”. Ermənistan hakimiyyəti kimi, cəmiyyəti də başa düşməlidir ki, Azərbaycana hörmətlə davranmaq artıq şərtdir. Təhdidlər, ərazi iddiaları, mifik istinadlara əsaslanan aqressiv ritorika ilə bölgədə dayanıqlı sülhün, birgəyaşayışın və mehriban qonşuluq münasibətlərinin qurulması asan olmayacaq. Azərbaycan artıq bir reallıq yaradıb. Bu reallıq həm də Ermənistanın özü üçün şansdır və Ermənistan işğal, təcavüz ritorikasına özünün gələcəyini qurban verməməlidir. Bu baxımdan, Paşinyanın devrilməsi nəyisə dəyişməyəcək, kimliyindən asılı olmayaraq erməni iqtidarı sülh müqaviləsini imzalamağa məhkumdur\".\nElçin Mirzəbəyli: “Simonyan öz gününə “ağlayır”\nBAXCP sədrinin müavini, politoloq Elçin Mirzəbəyli simyonların “işsiz” qaldıqları üçün öz günlərinə ağladıqlarını bildirdi: “Məsələ burasındadır ki, Marqarita Simonyan, Tiqran Keosayan kimi ermənilər hələ də xidmət etdikləri nifrət və kin idealogiyasının iflasa uğramasının, tarixi Azərbaycan torpaqlarında etnik təmizləmə və məcburi deportasiya hesabına onlar üçün \"qurulan\" “Ermənistan” adlı qucaq dövlətinin rüsvaçı məğlubiyyətinin yeganə səbəbkarı kimi Nikol Paşinyanı görürlər. Amma anlamırlar ki, xəstə, zəhərli erməni ultramillətçiliyinin biabırçı məğlubiyyətinin səbəbi, Azərbaycanın işğalın himayə olunmasından arxayınlaşan Ermənistandan fərqli olaraq, öz ərazi bütövlüyünü bərpa etmək üçün vahid və çoxşaxəli strategiya üzrə hərəkət etməsi, dünyada Ermənistan və erməniliklə olan təsəvvürləri, regiondakı reallıqları mümkün qədər dəyişə bilməsi, güclənməsidir. Ermənistan və ultramillətçi ermənilik ona görə məğlub olmayıb ki, bu ölkənin siyasi rəhbəri Nikol Paşinyandır, ona görə məğlub olub ki, Azərbaycanın lideri İlham Əliyevdir. Simonyanın Nikol Paşinyana qarşı sui-qəsd çağırışına gəldikdə isə burada təəccüblü heç nə yoxdur. Sui-qəsd, terror ermənilərin xəstə, ultramillətçi kəsiyinin yeganə silahıdır. Bu xəstə təfəkkür reallığı, həqiqəti qəbul etmək iqtidarında deyil, o problemi heç vaxt özündə axtarmır. Əslində bu gün baş verənlərdə və vəziyyətin bu yerə gəlib çıxmasında ən böyük günahkarlardan biri də Marqarita Simonyan və onun kimilərdir. Məhz onların daşıyıcısı və təbliğatçısı olduğu xəstə ideologiya Ermənistanı və erməniləri indiki duruma salıb. Simonyanlar erməni xalqına həqiqəti deyənlərin məhvinə bais olublar. Ermənistanı qonşulara qarşı ədavətdən çəkinməyə, sülhə çağıran vardqes petrosyanlar evlərinin qarşısında güllələndikcə onların yerini simonyanlar, keosayanlar tutub. Digər tərəfdən, Simonyan öz gününə “ağlayır”. Çünki daha Azərbaycan torpaqlarının işğalı, separatçılığın, ədavətin qızışdırılması üzərindən milyonlar qazana bilməyəcək. Marqaritanın və onun kimilərin bacardıqları yeganə “iş” - təxribatçılıq, təfriqəçilik, millətlər arasında ədavəti qızışdırmaq, nifrət toxumu səpmək, saxta tarix, yalan və böhtan xarakterli məlumatlar üzərindən təbliğat aparmaqdır. Azərbaycanın qələbəsi və öz əraziləri üzərində suveren hüquqlarını bərpa etməsi ilə simonyanlar “işsiz” qalıblar\".\nCavanşir ABBASLI,\n“Yeni Müsavat”",
        "views": "1159",
        "date": "26.09.2023 08:50",
        "link": "https://musavat.com/news/pasinyan-yene-olumle-hedelendi-seher-qehvesine-zeher-ve_1008924.html"
    },
    {
        "title": "ABŞ-dakı 1 nömrəli düşmənimiz istefa verdi - bəs layihəsi?",
        "category": "Siyasət",
        "content": "Konqresə Azərbaycan əleyhinə qanun layihəsini təqdim edən Menendezin korrupsiya əməlləri ifşa edildi və xain projesi batdı; Adam Şiff və digərlərini də oxşar aqibət gözləyir - partiya sədri: “Bununla da onun çıxışları kəsərini itirib”\nABŞ Konqresinə yenə Azərbaycan əleyhinə qanun layihəsini təqdim edilib. “Yeni Müsavat” xəbər verir ki, “Dağlıq Qarabağa dəstək və Qarabağa hərbi təcavüzdə və onun blokadasında iştirak edən Azərbaycan rəsmilərinə qarşı sanksiyaları” nəzərdə tutan qanun layihəsinin həmmüəllifi ABŞ Senatının Xarici Əlaqələr Komitəsinin sədri (artıq keçmiş - red.) Bob Menendezdir.\nQeyd edək ki, həm Demokratlar, həm də Respublikaçılar partiyalarının nümayəndələri tərəfindən hazırlanan layihəyə əsasən, “ABŞ prezidenti sənəd qüvvəyə mindikdən sonra 30 gündən gec olmayaraq hərbi hücuma və Qarabağda humanitar böhrana görə məsuliyyət daşıyan Azərbaycan rəhbər şəxslərinə qarşı sanksiyalar tətbiq etməlidir”. Ağ Ev rəhbərinə habelə ABŞ-ın Azərbaycana ayırdığı hərbi yardımı dayandırmaq təklif olunur. Maraqlıdır ki, məhz bu ərəfədə Azərbaycanın ABŞ-da ən böyük düşmənlərindən biri olan Menendezə qarşı korrupsiya ittihamı ilə cinayət işi qaldırıldı. Nyu-York ştatının Cənub dairə prokurorluğu onu və erməni arvadını Nyu-Cersidən olan 3 biznesmenlə korrupsiya əlaqəsinə girməkdə ittiham edir. İttiham aktında qeyd olunur ki, senator və arvadı rüşvət kimi nağd pullar, qızıl külçələri, lüks avtomobillər və digər qiymətli əşyalar alıblar. Senator sabah - sentyabrın 27-də məhkəmə qarşısına çıxacaq.\nYada salaq ki, qatı ermənipərəst Menendez bundan əvvəl erməni lobbisindən rüşvət almaq ittihamı ilə cinayət təqibinə məruz qoyulsa da, canını və kreslosunu qurtara bilmişdi. Lakin artıq məlumdur ki, son ittihamın ardınca az qala 40 ildir Konqresdə küllənən, ABŞ-a deyil, erməni lobbisinə və maraqlarına qulluq edən bu avantürist Senatın komitə sədrindən istefa verib. Bəs bu, onun həmmüəllifi olduğu həmin anti-Azərbaycan qətnamə layihəsinin aqibətinə necə təsir göstərəcək? Əlavə edək ki, senator Cerri Pitersin başçılıq etdiyi ABŞ Konqresinin nümayəndə heyəti Ermənistanda səfərdədir. Senator səfər çərçivəsində Ermənistanın baş naziri Nikol Paşinyan, parlament sədri Alen Simonyan, xarici işlər nazirinin müavini Paruyr Hovhannisyan və digər rəsmi şəxslərlə görüşüb, Azərbaycanla sərhədə gedib. Avropa Birliyi missiyasının başçısı ilə də bir araya gəlib. Nümayəndə heyəti əsl həqiqəti öyrənmək üçün niyə Bakıya da gəlmir?\nArzuxan Əlizadə \nAMİP sədri Arzuxan Əlizadə “Yeni Müsavat”a qeyd etdi ki, Menendez dəfələrlə Azərbaycana qarşı ittiham xarakterli layihələr irəli sürüb: “Ona görə budəfəki qanun layihəsi də təəccüb doğurmadı. Menendez çirkin bir işə bulaşmışdı. Onun çağırışlarına heç zaman Konqres dəstək verməyib, heç bir qanun layihəsi, sanksiya təklifi reallaşmayıb. Hazırda isə üzərində cinayət işi olan bir adamdır və onun təklifi əminliklə rədd ediləcək. Hər kəs görürdü ki, Menendez erməni mənşəli arvadı ilə birlikdə korrupsiya ilə məşğul idi. Onun barəsində dəfələrlə sübutlar təqdim edilib. Xüsusən də arvadı vasitəsi ilə rüşvət, korrupsiyaya bulaşmışdı. Erməni lobbisinin pulları ilə həmin ittihamları səsləndirirdi. İndi cinayət işi açılıb, rüsvay olub, bununla da onun çıxışları kəsərini itirib. Azərbaycanın Konqresdə olan dostlarının da həmin qanun layihəsinin keçməsinə imkan verməyəcəyini düşünürəm”.\n Xəzər Teyyublu\nHüquq müdafiəçisi Xəzər Teyyublu isə təklif edir ki, Azərbaycan Menendezin erməni lobbisinin nökəri olması ilə bağlı məsələni beynəlxalq müstəvidə daim gündəmdə saxlamalıdır: “Biz dünya ictimaiyyətini daha geniş və dolğun informasiya ilə tanış etməliyik. Azərbaycana qara yaxan qüvvələrin erməni lobbisinin pulları ilə şər-böhtan kampaniyası apardıqları diqqətə çatdırılmalıdır. Çünki bu cür addımlarla beynəlxalq auditoriyada bəzən rəy formalaşdırılır ki, guya Azərbaycan aqressordur. Biz də nümayiş etdirməliyik ki, Menendezə cinayət işi açılıb və onun qızıl külçələrə görə yalan təbliğat maşınında iştirak edib. Ancaq o tək deyil. Adam Şif və Robert Menendez kimi konqresmenlərə də cinayət işi açıla bilər. Onların da erməni lobbisi ilə əlaqələri var və dəfələrlə əleyhimizə əsassız ittihamlar səsləndiriblər”.\nEmil SALAMOĞLU,\n“Yeni Müsavat”",
        "views": "1380",
        "date": "26.09.2023 08:38",
        "link": "https://musavat.com/news/abs-daki-1-nomreli-dusmenimiz-istefa-verdi-bes-layihesi_1008923.html"
    },
    {
        "title": "Bakı-İrəvan sülh anlaşması yaxınlaşır? - Paşinyan, nəhayət, “A”dan sonra “B” deyəcəkmi...",
        "category": "Siyasət",
        "content": "Azərbaycandan “Paşinyan xarici işlər nazirini istefaya göndərsin, danışıqlar yeni nazirlə aparılsın” tələbi səsləndi\nXəbər verildiyi kimi, Azərbaycan Prezidenti İlham Əliyev sentyabrın 23-də Avropa İttifaqının Cənubi Qafqaz üzrə xüsusi nümayəndəsi Toivo Klaarı qəbul edib. Xəbər verildiyi kimi, görüşdə regional məsələlərlə bağlı fikir mübadiləsi aparılıb.\nToivo Klaar dövlətimizin başçısının Azərbaycan xalqına 20 sentyabr tarixli müraciəti, həmin müraciətdə Qarabağın erməni əhalisinin reinteqrasiyası ilə əlaqədar səsləndirdiyi fikirləri və Yevlaxda Qarabağ bölgəsinin erməni sakinlərinin nümayəndələri ilə keçirilmiş görüşü müsbət qiymətləndirdiyini bildirib.\nİlham Əliyev öz növbəsində Azərbaycan xalqına 20 sentyabr tarixli müraciətində Qarabağın erməni əhalisinin reinteqrasiyası ilə bağlı söylədiyi fikirlərə toxunub, onların bütün hüquqlarının - təhsil, mədəniyyət, din, bələdiyyə, seçki və digər hüquqlarının təmin olunacağını bildirib. O, baş nazirin müavini Şahin Mustafayevin rəhbərliyi ilə İşçi qrupun yaradıldığını, bu İşçi qrupun əsas funksiyalarının Qarabağ bölgəsində sosial, humanitar, iqtisadi və infrastruktur məsələlərinin həlli olduğunu, Yevlaxda keçirilmiş görüşdə reinteqrasiya məsələləri üzrə Azərbaycanın planlarının təqdim edildiyini diqqətə çatdırıb.\nPrezident hazırda Ermənistanla Azərbaycan arasında sülh müqaviləsi üçün regionda daha yaxşı imkanların yarandığını qeyd edib.\nYada salaq ki, Klaar Bakıdan bir gün öncə İrəvanda olub.\n“Yaranmış şəraitdə Ermənistanla Azərbaycan arasında sülhün əldə olunması şansları daha yüksəkdir”.\nBu sözləri isə Azərbaycan Prezidentinin köməkçisi Hikmət Hacıyev “Politico” nəşrinə müsahibəsində bildirib.\nÖz növbəsində Türkiyə xarici işlər naziri Hakan Fidan hesab edir ki, “Azərbaycanın son addımları Cənubi Qafqazda sabitlik və tənzimləmə üçün yeni imkanlar pəncərəsi açıb”.\nBu barədə o, Azərbaycanın lokal antiterror tədbirləri haqda danışarkən deyib.\n“Hələ vaxt var, qoy Ermənistan bu fürsəti daha yaxşı dəyərləndirsin”, - Fidan vurğulayıb. O, habelə Qərbi Ermənistanla bağlı daha aktual məsləhətlər verməyə çağırıb: “Əks halda, regionun reallığı ilə bağlı olmayan məsləhət və dəstək problemi həll etmək əvəzinə, Ermənistana daha da xaos və göz yaşı gətirəcək”.\nBəs bu mərhələdə Azərbaycan və Ermənistan arasında sülh anlaşmasının moderatorluğunu (vasitəçiliyi) kim edəcək - Moskva, Brüssel, yoxsa Vaşinqton? Top kimin meydanında?\nGələn həftə - oktyabrın 5-də İspaniyanın Qranada şəhərində Azərbaycan Prezidenti İlham Əliyevlə Ermənistanın Baş naziri Nikol Paşinyan arasında görüş keçiriləcək. Bunu Ermənistan Təhlükəsizlik Şurasının mətbuat xidməti bəyan edib. Məlumata görə, bundan əvvəl, sentyabrın 26-da Brüsseldə Ermənistan Təhlükəsizlik Şurasının katibi Armen Qriqoryan və Azərbaycan Prezidentinin köməkçisi Hikmət Hacıyevlə, bu danışıqların hazırlanması çərçivəsində Makron, Şolts və Mişelin müşavirləri ilə görüş keçiriləcək.\nİrəvan, nəhayət, tarixi fürsəti düzgün dəyərləndirəcəkmi, Paşinyan “A”dan sonra “B” nə vaxt deyəcək?\nMurad Sadəddinov\nPolitoloq Murad Sadəddinov “Yeni Müsavat”a bildirdi ki, Azərbaycan hər üç formatın heç birindən indiyə qədər imtina etməyib, onların təşəbbüsü ilə keçirilən danışıqlarda iştirak edib və sülh danışıqlarında iştiraka hazır olduğunu dəfələrlə bəyan eləyib: \"Azərbaycan üçün bu gün də bu üç format qəbul ediləndir, Azərbaycan haqlı, ədalətli mövqedə olduğu üçün hər üç format Azərbaycan üçün fərq etmir. Azərbaycanın ədalətli haqlı tərəf olması kifayət qədər əsas verir ki, istənilən platformada mövqeyimizi müdafiə eləyə bilsin. Amma Ermənistan üçün bunları söyləmək mümkün deyil. Ermənistan özünü daha çox Avropa İttifaqı və Vaşinqton formatlarında komfortda hiss edir. Paşinyan hesab edir ki, Rusiya formatında danışıqlar onun ziyanına olacaq, çünki bu gün Rusiya-Ermənistan münasibətlərində gərginlik yaşanır. Ona görə də hesab edirəm ki, Paşinyan danışıqlar üçün əsas üstünlüyü Avropa İttifaqı və ya Vaşinqton formatına verəcək. Lakin son hadisələrdə Avropa İttifaqının bizə qarşı qərəzli, beynəlxalq hüquqa uyğun gəlməyən mövqe ortaya qoyub Ermənistanı müdafiə etməsi faktı Bakının onlardan haqlı narazılığına səbəb olub. Yəqin ki, Azərbaycan Avropa İttifaqı formatına öz iradını bildirəcək. ABŞ-ın dövlət katibinin xanım müavininin Senatda Azərbaycana qarşı ədalətsiz, beynəlxalq qanunvericiliyə və Azərbaycan suverenliyinə qarşı fikirlər səsləndirməsi də Azərbaycan tərəfindən qulaqardına vurulmayacaq. Şübhəsiz ki, Vaşinqton formatında danışıqlarda bu narazılığımız da ifadə olunacaq”.\nPolitoloq dedi ki, Ermənistan tərəfinin spikerləri vasitəsilə Azərbaycan Prezidenti və Ermənistan Baş nazirinin növbəti görüşündə irəliləyişə nail olmaq üçün tam hazır olduqlarını bəyan etməsi İrəvanın düşdüyü hazırkı durumdan irəli gəlir. Amma yenə də bunun arxasında erməni xisləti var: “Ermənistan bir tərəfdən danışıqlara hazır olduğunu bəyan edir, o biri tərəfdən xarici işlər naziri Ararat Mirzoyan BMT Təhlükəsizlik Şurasının iclasında Azərbaycana iyrənc böhtanlar yağdırır, iki xalq arasında düşmənçiliyi qızışdıran sərsəm fikirlər səsləndirir. Bu cür mövqedə olan xarici işlər naziri mövcud olduqca danışıqlarda irəliləyiş əldə etmək çətindir. Ona görə də əgər Paşinyan sülh danışıqlarında həqiqətən maraqlıdırsa, xarici işlər nazirini istefaya göndərməlidir. Mən hesab edirəm ki, Paşinyan Mirzoyan kimi qızışdırıcı mövqedə olan adamı istefa göndərəcək və sülh danışıqları yeni bir normal xarici işlər naziri ilə davam etdiriləcək. Paşinyan 10 noyabr üçtərəfli bəyanatdan irəli gələn bütün məsələlərin həyata keçməsi üçün real addımlar atmalıdır. Ermənistan üzərinə götürdüyü öhdəlikləri yerinə yetirməlidir. Ermənistan öhdəlikləri xoşluqla yerinə yetirməlidir. Bu onun özü üçün də faydalı olar. Vaxt udmaq, yayınmaq taktikasının sonda Ermənistanın özünə zərər vurduğuna, nəhayət, Paşinyan əmin olsa, problem həllini tapa bilər”. \nEtibar SEYİDAĞA,\n“Yeni Müsavat”",
        "views": "1078",
        "date": "26.09.2023 08:25",
        "link": "https://musavat.com/news/baki-irevan-sulh-anlasmasi-yaxinlasir-pasinyan-nehayet-a-dan-sonra-b-deyecekmi_1008922.html"
    },
    {
        "title": "Sülhməramlılar tezliklə Qarabağdan çıxır? :Bakı və Moskva anlaşma içində - SENSASİYA",
        "category": "Gündəm",
        "content": "Hərbi ekspert: “Azərbaycan Rusiya sülhməramlı kontingentinin zamanı gələndə çıxmasının da heç bir problemsiz, Rusiya ilə əməkdaşlıq şəraitində baş verməsində maraqlıdır”\n“Rusiya vasitəçilər arasında son söz demək hüququnu özündə saxlayıb. Putinlə Əliyev arasında söhbətə görə, indi vəziyyətin (Qarabağda -red.) həlli üçün Moskvanın köməyi ilə çox şey razılaşdırılır. Amma mən hesab edirəm ki, Moskva əgər təsdiqləyibsə ki, Qarabağ Azərbaycandır və bu ərazidə baş verən hər şey Azərbaycanın daxili işidir, çox güman ki, sülhməramlı kontingent bu il ərazini tərk edəcək. Peskov da bir gün əvvəl demişdi ki, \"erməni soyqırımı\" üçün heç bir zəmin görmür\".\n\nBu sensasion fikri rusiyalı tanınmış politoloq Sergey Markov söyləyib.\n\nÖz növbəsində digər rusiyalı politoloq Leonid Radzixovski deyib ki, Rusiya Qarabağdan 2025-ci ildən tez çıxa bilər. Musavat.com xəbər verir ki, bu barədə o, Haqqin.az-a bildirib.\n\nOnun qənaətincə, Azərbaycan bütün Qarabağ bölgəsinə nəzarəti bərqərar etdikdən sonra Rusiyanın Qarabağdakı sülhməramlı kontingentinin taleyi Moskva ilə danışıqlarda həll olunacaq: “Düşünmürəm ki, Azərbaycan öz ərazisində xarici qoşunların olmasında maraqlıdır və buna görə də yəqin ki, sülhməramlıların Qarabağı tərk etməsini istəyəcək. Digər tərəfdən, Rusiya qoşunları niyə Azərbaycan ərazisində olsun ki? Rusiya ordusunun mövcudluğu Azərbaycan və Türkiyə ilə daima intriqalara səbəb verməkdən savayı heç nəyə yaramayacaq”.\n\nOnun sözlərinə görə, Kreml bunu yaxşı anlayır, ona görə də praktiki maraqlara söykənərək, təbii ki, Qarabağdan qoşunlarını çıxaracaq: “O ayrı məsələ ki, Rusiya öz kontingentini gücləndirmək üçün onları Ermənistandakı bazaya köçürə bilər. Lakin 44 günlük müharibə zamanı Rusiyanın Ermənistana praktiki olaraq heç bir şəkildə kömək etməməsindən və Azərbaycanın Qarabağda son antiterror tədbirlərindən sonra Rusiya bazasının olması artıq Moskvanın Ermənistanın maraqlarını qorumağa hazır olması kimi şərh edilə bilməz. Yəni lazım gələrsə, Kreml İrəvana hərbi yardım göstərsin, bu olmayıb və olmayacaq. Ermənistanın qisas almaq istədiyi və bir müddət sonra Azərbaycana qarşı hərbi əməliyyatlara başlayacağı kimi inanılmaz variantı fərz etsək belə, Rusiya yenə onu dəstəkləməyəcək, çünki Kreml üçün bu, Türkiyə ilə münaqişəyə girmək demək olardı. Bu da Putin üçün qəbuledilməzdir. Moskva ilə əlaqə saxlayan yeganə böyük siyasətçi və NATO ölkəsinin lideri olaraq Ərdoğanla münasibətlər Putindən ötrü son dərəcə dəyərlidir. Rusiyanın şübhəsiz ki, saxlamaq istədiyi yeganə şey Cənubi Qafqazda hərbi mövcudluğudur. Ki, heç kim Rusiyanın bu regionu tamamilə tərk etdiyini deyə bilməsin. Putinin istədiyi də budur. Amma bu ona nəsib olacaqmı? Sual açıq qalır”.\n\nİki rusiyalı analitikin proqnozu nə dərəcədə gerçəyə yaxındır? Qəbələdəki Rusiya RLS-i kimi Rusiya sülhməramlı kontingenti də ərazimizi sakitcə tərk edəcəkmi və nə vaxt?\n\n\nHərbi ekspert, polkovnik Rövşən Məhərrəmov “Yeni Müsavat”a bildirdi ki, lokal antiterror tədbirlərinin həyata keçirilməsi Qarabağ iqtisadi rayonunda vəziyyəti kökündən dəyişdi. Bu, əlbəttə ki, tamamilə təbidir və hər şey beynəlxalq qanunlar, Azərbaycan Konstitusiyasına uyğun olaraq aparılıb və aparılır. Son bir neçə gündə bütün dünya gördü ki, erməni separatçıların 30 ildən artıq işğalında olan Qarabağ dünyanın ən silahlandırılmış, özü də qanunsuz silahlandırılmış ərazlərindən biridr. Belə bir vəziyyət təkcə Azərbaycan üçün deyil, bütün Cənubi Qafqaz və ətraf region üçün təhlükə, təhdid mənbəyi idi: “Azərbaycanın keçirdiyi antiterror tədbirləri bütün qeyd etdiyim bölgəni əslində gələcək təhlükələrdən xilas etmiş oldu. Rusiya sülhməramlılarına gəlincə, lokal antiterror əməliyyatları başlayandan indiyə qədər keçən müddətdə onların davranışını normal hesab etmək olar. Bundan öncəyə qədər olan üç ilə yaxın müddətdə isə sülhməramlılar davranışları ilə elə bir vəziyyət yaratmışdılar ki, Azərbaycan az qala onların ərazimizi tərk etməsi məsələsini qaldırmaq üzrə idi. 10 noyabr üçtərəfli bəyanatı hələ qüvvədə olduğu üçün bu gün əminliklə söyləmək olmaz ki, Rusiya sülhməramlıları çox yaxın zamanlarda-2025-ci ildən daha tez Azərbaycan ərazisindan çıxacaqlar. Maraqlıdır ki, sülhməramlıların yaxın zamanlarda Azərbaycan ərazisindən çıxacağını Azərbaycan siyasi ekspertləri deyil, məhz Rusiyanın tanınmış siyasi ekspertləri bildirirlər. Bu fikirlərin arxasında real informasiyanın dayandığını, yoxsa sadəcə mülahizə olduğunu isə bu gün dəqiq söyləmək mümkün deyil. Əslində həmin ekspertlərin şərhləri məntiqlidir. Şübhəsiz ki, əgər sülhməramlılar öz vəzifələrindən kənar, Azərbaycan qanunlarını pozan hərəkətlərə yol verərlərsə, o zaman Azərbaycan dövlətinin hüququ var onların çıxarılması məsələsini qaldırsın. Bu gün üçün isə dediyimiz kimi, onların belə hərəkətlərə yol verdiyinin qeydə alındığı barədə məlumatlar yoxdur”.\n\nHərbi ekspertin sözlərinə görə, o da istisna deyil ki, Ermənistan silahlı qüvvələrinin qalıqları, erməni terror qrupları tərk-silah olub ərazimizdən çıxarıldıqdan, eləcə də erməni əhali könüllü şəkildə öz istəyi ilə Ermənistana çıxıb getdikdən sonra sülhməramlı kontingent bölgəni tərk edə bilər: “Çünki qeyd olunan vəziyyətdə onların işləri yekunlaşmış sayılır. Əgər Rusiya sülhməramlı kontingentini süni şəkildə Azərbaycan ərazisində saxlamağa çalışarsa, o zaman Azərbaycan-Rusiya, Türkiyə-Rusiya münasibətlərində problemlər meydana gələ bilər. Bundan isə Rusiya daha çox itirər. Hesab edirəm ki, Kreml üçün bu arzuolunan vəziyyət deyil. Azərbaycan Rusiya sülhməramlı kontingentinin zamanı gələndə çıxmasının da heç bir problemsiz, Rusiya ilə əməkdaşlıq şəraitində baş verməsində maraqlıdır”.\n\nEtibar SEYİDAĞA,\n“Yeni Müsavat”",
        "views": "584",
        "date": "26.09.2023 08:14",
        "link": "https://musavat.com/news/sulhmeramlilar-tezlikle-qarabagdan-cixir-baki-ve-moskva-anlasma-icinde-sensasiya_1009057.html"
    },
    {
        "title": "(3+3) formatı nə dəyişəcək?..",
        "category": "Yazarlar",
        "content": "Yox, mən burada uzaq qohumdan yaxın qonşu yaxşıdır deməyəcəm, çünki bunu təkzib edən onlarla sübut var. Elə özümüzün də otuz illik müstəqillik təcrübəmiz az şey demir bu xüsusda. Məgər bu otuz ildə şimal qonşumuzun - Rusiyanın bölgədə yaratdığı problemləri həll etməklə məşğul deyilikmi?\nElə cənub qonşumuz da bizim səylərimizə rəğmən az problem yaratmayıb bizim üçün. İndi də Cənubdakı otuz-qırx milyonluq azəri türkünün hətta mədəni haqlarını tanımadıqları bir halda, hər seçkidə bu xüsusda vədlər verib sonradan onlara əməl etmədikləri halda guya keçmiş Dağlıq Qarabağda yaşayan ermənilərin təhlükəsizliyi və hüquqları sarıdan narahatlıq keçirirlər...\nAmma başqa bir çıxış yolu da yoxdur. Hər bir regionun problemlərini əvvəl-axır həmin regionun ölkələri həll etməlidir, əks təqdirdə, qlobal vasitəçilərin dəstəyi ilə sülh və sabitlik təmin olunanda, bu stabil və sabit olmur, buna beynəlxalq hüquq dilində “məcburetmə” deyilir. Amma bir daha deyirik ki, sülh və əməkdaşlıq region dövlətlərinin özləri tərəfindən bir zərurət kimi anlaşılanda onlar daha möhkəm və davamlı olurlar.\nHazırda keçmiş Dağlıq Qarabağ problemi demək olar ki, tamam həll olunubdur. Amma əldə olunmuş üstünlüklərin digər dövlətlər tərəfindən də tanınması və dəstəklənməsi problemi var. Burada iki müstəvi mövcuddur: qlobal və regional. Biz qlobal vasitəçilərin “səylərini” otuz ildə gördük - bəli, otuz ildə onlar otuz qarış torpaq azad etmədilər. Bunu onların əvəzində Azərbaycan özü etdi. Amma Bakının bu qələbələrinin tanınması və dəstəklənməsi problemi var ki, bunu bir daha qeyd etmək zorundayıq. Düşünürük ki, bunun da zamana ehtiyacı var və müəyyən bir zaman intervalından sonra bu da olacaq. Hələliksə ABŞ, Fransa və digər Qərb dövlətləri, o cümlədən də Avropa İttifaqı Azərbaycanın öz ərazi bütünlüyünü təmin etməklə bağlı səylərinə ziddiyyətli mövqelər sərgiləməklə məşğuldurlar.\nBu yaxınlarda ABŞ Prezidenti Cozef Bayden iftixarla dedi ki, Ukraynaya dəstək üçün əlli dövlətdən ibarət koalisiya yaratmağa müvəffəq olmuşuq. Öz tərəfimizdən əlavə edək ki, yenə də ABŞ və Avropa ölkələri iki illik müharibə ərzində Kiyevə 60-70 milyard dollarlıq hərbi-texniki yardım göstəriblər. Bütün bunlar nədən ötrü edilir? Ondan ötrü ki, Ukraynanın ərazi bütünlüyü təmin edilsin! Bəli, belə anlaşılır ki, Ukraynaya, Moldovaya və hətta Gürcüstana dəstək vermək, Azərbaycana isə mane olmaq lazımdır! Düzdür, ABŞ Fransadan fərqli olaraq bu xüsusda bir az mülayim siyasət yürüdür, ikibaşlı olsa da, Azərbaycanın da ərazi bütövlüyünü dəstəklədiyini bildirir. Bugünlərdə ABŞ dövlət katibi Bakıya zəngində ziddiyyətli şəkildə olsa da, bir daha bunu ifadə etmişdi...\nAmma bizə birmənalı dəstək lazımdır, biz siyasi və geosiyasi tapmacaları çözməklə məşğul olmağı sevmirik. Odur ki, nəzərlər yenə də region dövlətlərinə yönəlib. Əslində qardaş Türkiyənin daim bizim yanımızda olması yetərlidir. Amma Rusiya və İran bizim üçün problem yarada bilmək iqtidarındadır, ona görə də öz səylərimiz üçün, bir daha deyirik ki, onların da dəstəyini almaq yaxşı olardı. Bugünlərdə regional üçlüyün - Ankaranın, Tehranın və Moskvanın xarici işlər nazirlərinin görüşü keçirildi. Düşünürük ki, bu format altılığa doğru genişlənə bilər.\nHələ bir neçə il bundan əvvəl Rusiya politoloqu Aleksandr Duqin maraqlı bir detalı qeyd etmişdi: prosesdə Türkiyə Azərbaycanın, İran Ermənistanın tərəfdarı, Rusiya isə neytral bir tərəf kimi çıxış edə bilər!\nBurada bəzi məqamlar ziddiyyətli görünə bilər, məsələn, Rusiyanı neytral, İranı isə Ermənistanın tərəfində olan ölkə kimi qəbul etmək elə də asan məsələ deyildir. Amma gəlin realist olaq: ən azı bu son üç ilin təcrübəsi bunu göstərmirmi?..\n  Hüseynbala Səlimov",
        "views": "633",
        "date": "26.09.2023 08:13",
        "link": "https://musavat.com/news/3-3-formati-ne-deyisecek_1008921.html"
    },
    {
        "title": "Gecə saatlarında DƏHŞƏTLİ XƏBƏR GƏLDİ: Sürücü yanaraq öldü - VİDEO",
        "category": "Hadisə",
        "content": "Cəlilabadda ölümlə nəticələnən yol-nəqliyyat hadisəsi baş verib.\nAPA-nın məlumatına görə, ölümlə nəticələnən yol-nəqliyyat hadisəsi rayonun Qarazəncir kəndi ərazisində qeydə alınıb.\nAlar kənd sakini 1991-ci il təvəllüdlü Elşən Cəlal oğlu Həbiyev idarə etdiyi “Mersedes-Benz” markalı avtomobillə hərəkətdə olarkən eyni istiqamətdə hərəkətdə olan “KamAz” markalı yük avtomobilinə çırpılıb. Qəza nəticəsində “Mercedes-Benz” yanıb, sürücü aldığı xəsarətlərdən ölüb.\nHadisə yerinə Fövqəladə Hallar Nazirliyinin (FHN) yanğından mühafizə hissəsinin texnikası cəlb olunub. Yanan avtomobil söndürülüb.\nFaktla bağlı araşdırma aparılır.",
        "views": "2635",
        "date": "26.09.2023 08:03",
        "link": "https://musavat.com/news/gece-saatlarinda-dehsetli-xeber-geldi-surucu-yanaraq-oldu-video_1008889.html"
    },
    {
        "title": "Evlənmək üçün ideal yaş - bəs sağlamlıq?",
        "category": "Sosial",
        "content": "Sosioloq: “Bəzən oğlanlar 30-32 yaşda da evlənmək istəmir, mükəmməlçi olurlar və...”\nAraşdırmalar göstərir ki, insanın evləndiyi yaş qurulan evliliyin keyfiyyətinə təsir edə bilər. Əlbəttə, orta məktəbdən və ya hətta kollecdən dərhal sonra evlənmək, ümumiyyətlə, yaxşı fikir deyil. Lisenziyalı klinik sosial işçi Kelsey Torgerson ailə həyatı qurmağa hazırlaşan şəxslərə deyir ki, insanlar evlənmək üçün ən azı 25 yaşına qədər gözləməlidirlər. Niyə?\nOnun fikrincə, 25 yaşından əvvəl beyin tam inkişaf etmədiyi üçün insan həyat yoldaşı olaraq necə birini həyatında istədiyinə hələ əmin ola bilməz. Ən azı 25 yaşına qədər gözləmək gənc cütlüyə həm yaxşı, həm də pis vaxtlarda uyğun olub-olmadıqlarına aydınlıq gətirəcək, çətinlikləri birlikdə yaşamaq üçün vaxt verəcək.\nMünasibətlər üzrə ixtisaslaşmış terapevt Veena Cullins isə bildirib ki, 28 yaşlı qadınlar özlərinə inamları, özünü dərk etməsi və həyat təcrübələri sayəsində sağlam evliliyə daha çox hazır olurlar. Digər tərəfdən, o, kişilərin 32 yaşında, yetkinləşib karyerasına başlayanda ailə qurmasının ən münasib zaman olduğunu deyir. Yəni ideal evlilik yaşının 28 və 28-dən yuxarı olduğu göstərilir.\nMaraqlıdır ki, 25 yaşdan yuxarı ailə quranların 5 il ərzində boşanma ehtimalı daha aşağı yaşda evlənənlərə nisbətən 50 faiz azdır. Ailə Araşdırmaları İnstitutundan Nicholas H.Volfinger tərəfindən aparılan araşdırmaya görə, boşanma nisbətləri təxminən 30-34 yaşlarında ilk dəfə evlənən insanlar üçün ən aşağıdır.\nBəs 35 və ya daha yuxarı yaşda ilk dəfə ailə quran insanlar haqqında nə demək olar? Volfinger bu insanların bəzilərinin şəxsiyyətlərarası çətinliklər səbəbi ilə tərəfdaş tapmaqda çətinlik çəkdiyini və eyni səbəbdən boşanma ehtimalının daha yüksək ola biləcəyini təklif edir. Lakin bütün ekspertlər bununla razılaşmır. Merilend Universitetinin sosioloqu Filip Cohen qadınların 45-49 yaşları arasında ilk dəfə evləndikdə boşanma ehtimalının ən az olduğunu və boşanmanın ən vacib proqnozlaşdırıcısının olduğunu göstərən bir model təqdim edir. Təhsil səviyyəsi yüksək olanların, universitet məzunlarının boşanma nisbətləri daha aşağıdır.\nEvlilik üçün ideal yaş öz yerində, bəs sağlamlıq faktoru? Məsələn, belə bir “daşlaşmış” qənaət var ki, gec ailə quran qadınların sağlam övlad dünyaya gətirmək şansı azalır, çünki zamanla yan xəstəliklər meydana çıxa bilər, qadının reproduktivlik dövrü isə çox da böyük deyil.\nŞübhəsiz, xoşbəxt olmağın vahid resepti yoxdur.\n“Qeyd olunan statistikaların hər birinin bir məqsəd güddüyünü düşünürəm. Çünki heç bir statistika məqsədsiz aparılmır. Xüsusilə böyük universitetlərin, institutların, araşdırma mərkəzlərinin statistikalarının hər birinin altında gizli məqsədlər var”.\nBu sözləri “Yeni Müsavat”a açıqlamasında sosioloq Lalə Mehralı bildirib. Sosioloq qeyd edib ki, qadınlar üçün 23, kişilər üçün isə 25 yaş evlilik üçün ideal dövrdür:\nLalə Mehralı \n“28-30 yaş arası evlilik tərəfdarı olan hansısa araşdırmaçı, mütəxəssis bunu əsaslandırmalıdır, sadəcə, şablon sözlərlə ifadə etməməlidir ki, bu yaşda evlənənlər arasında boşanmaların sayı az olur, daha dayanıqlı ailə qurulur və sairə. Bu məsələ fərddən asılı olaraq dəyişir.\nÜmumilikdə 28-30 yaşında evlənən qadın ailə qurmağa gecikmiş sayılır. Hesab edirəm ki, qadın üçün ideal evlilik yaşı 23-dür. Bu yaş dövründə qadın artıq universitetin bakalavr səviyyəsini bitirir, işləmək iqtidarında olur. Bundan sonra təhsil səviyyəsini artırmaq, magistaturaya və digər pillələlərə daxil olmaq istəyirsə, bunu ailə həyatı qurduqdan sonra da edə bilər. Ailə həyatı buna mane deyil və ətrafımızdan da görürük ki, məqsədi, məramı, hədəfi olan insan üçün heç nə mane deyil. Sadəcə, bəzi insanlar “ailə həyatı qurdum, təhsilim və yaxud karyeram qaldı” kimi bəhanələrə sığınır. Bir daha qeyd edirəm, istəyən hədəfinə çatar.\nOğlanlar üçün isə hesab edirəm ki, 25-27 yaş evlilik üçün ideal yaşdır. Çünki oğlanlar universiteti bitirdikdən sonra iş təminatı reallaşır və sabit gəliri tənzimləndikdən sonra evlilik barədə düşünür. Bu da təxminən 25 yaş dövrünə gəlib çıxır.  \nBəzən oğlanlar 30-32 yaşa qədər subay qalırlar. Bu yaşda da artıq bir çoxu evlənmək istəmir, mükəmməlçi olur, hər şeyin ən yaxşısını istəyir, qarşı tərəfə qarşı kriteriyaları, şərtləri çox olur. Eləcə də qadınlarda bu cür olur. Və bildiyimiz kimi, ideal insan yoxdur, ona görə də bəzən bu yaşdan sonra evlilik alınmır. Buna görə həyatımızın qarşımıza çıxartdığı şanslardan vaxtında istifadə etmək lazımdır. Karyeranı necə inkişaf etdiririksə, ailəni də o cür inkişaf etdirməliyik\".\nTanınmış mama-ginekoloq həkim Rəşad Sultan isə mövzu ilə bağlı qeyd edib: “Ginekologiya elmi baxımından evlilik və hamiləlik üçün ideal, yaş baxımından risksiz dövr 20-35 yaş aralığıdır. 20 yaş altı hamiləliklərdə erkən doğuş riski  3 dəfə artıq olur. 35 yaşdan sonra isə ümumiyyətlə yumurtalıq rezervi sürətlə azaldığına görə hamilə qalmaq qabiliyyəti də azalır.\nHamiləlikdə isə düşük, erkən doğuş, preeklampsiya, vaxtından qabaq doğuş riskləri artır. Uşaq baxımından da başda daun sindromu olmaqla, qüsurlar daha çox görülür\".\nXalidə GƏRAY\n“Yeni Müsavat”",
        "views": "4626",
        "date": "26.09.2023 08:00",
        "link": "https://musavat.com/news/evlenmek-ucun-ideal-yas-bes-saglamliq_1008920.html"
    },
    {
        "title": "Paşinyana 10 gün vaxt verildi",
        "category": "Son xəbər",
        "content": "Ermənistanda müxalifət liderləri baş nazir Nikol Paşinyana istefa üçün oktyabrın 5-dək vaxt veriblər.\nBu barədə İrəvanda hökumət evi qarşısında keçirilən etiraz aksiyası zamanı bildirilib.\n“Biz bütün qüvvələrimizi birləşdirməliyik ki, oktyabrın 5-nə qədər Paşinyan istefaya göndərilsin. Heç kim bilmir ki, o, Ermənistan üçün daha hansı qanlı sənədləri imzalamağa hazırlaşır. Biz buna imkan verməməliyik”, - hərəkatın liderlərindən olan Andranik Tevanyan bəyan edib.\nSentyabrın 26-da etiraz aksiyasının davam etdiriləcəyi razılaşdırılıb.//Oxu.az",
        "views": "2075",
        "date": "26.09.2023 04:02",
        "link": "https://musavat.com/news/pasinyana-10-gun-vaxt-verildi_1008894.html"
    },
    {
        "title": "Tezliklə ŞANSI dəyişəcək BÜRCLƏR",
        "category": "Maraqlı",
        "content": "Yeni bir dövrə qədəm qoyduqda, bu yüksələn bürclərdə şanslar ön plana çıxır. Oktyabr ayının başlanğıcı ilə bu yüksəliş bürcünə sahib olanlar xarici mövzularda digər bürclərə nisbətən daha şanslı görünürlər.\nAZİNFORM.AZ bəxtləri dəyişəcək üç bürcü təqdim edir:\nOĞLAQ\nYüksələn Oğlaqlar güclü və sabit enerjiləri ilə diqqəti cəlb edir. Maliyyə məsələlərində müsbət irəliləyişlər yaşaya bilərlər. Bu dövrdə xüsusilə xarici işlər və layihələr ön plana çıxa bilər.\nDOLÇA\nYüksələn Dolçalar yaradıcı və yenilikçi yanaşmaları ilə seçilir. Texnoloji sahələrdə və ya rəqəmsal sektorda uğur qazanmaq şansları artır. Bu bürc üçün xaricdə təhsil və ya işləmək imkanları da nəzərə alınmalıdır.\nƏQRƏB\nƏqrəb yüksələnləri emosional dərinliyi və qətiyyəti ilə seçilir. Onlar müsbət maliyyə inkişafları yaşaya bilərlər. Eyni zamanda, beynəlxalq səyahətlər və ya uzunmüddətli planlar üçün müsbət təsirlər var.\n2024-cü il ərzində xaricə getmək istəyənlər üçün bu dövr kifayət qədər müsbət görünür. Viza müraciətləri, təhsil-iş imkanları və Green Card kimi seçimlər mütləq nəzərə alınmalıdır!",
        "views": "12596",
        "date": "26.09.2023 03:29",
        "link": "https://musavat.com/news/tezlikle-sansi-deyisecek-burcler_1008919.html"
    },
    {
        "title": "Qarabağı TƏRK edən ermənilərin sayı AÇIQLANDI - Gedənlər bizim jurnalistlərə NƏLƏR DANIŞDILAR? - VİDEO",
        "category": "Son xəbər",
        "content": "Aparıcı Sevinc Telmanqızı TV Müsavat-ın canlı efirində Xankəndidə baş verən son hadisələrdən, ermənilərin köçündən danışıb. \nMusavat.com xəbər verir ki, aparıcı Xankəndidən köçənlərin sayı ilə bağlı məlumat verib və gedənlərin jurnalistlərimizə danışdığı fikirləri paylaşıb. \nƏtraflı videoda:",
        "views": "2022",
        "date": "26.09.2023 03:12",
        "link": "https://musavat.com/news/qarabagi-terk-eden-ermenilerin-sayi-aciqlandi-gedenler-bizim-jurnalistlere-neler-danisdilar-video_1008907.html"
    },
    {
        "title": "Ruslar Qarabağı nə vaxt TƏRK EDİR? - Rusiyanın tanınan ekspertləri SENSASİON TARİXİ açıqladı - VİDEO",
        "category": "Son xəbər",
        "content": "Musavat.com xəbər verir ki, aparıcı Sevinc Telmanqızı TV Müsavat-ın canlı efirində Rusiya sülhməramlılarının Qarabağı tərk edəcəyi vaxt barədə səslənən proqnozlardan danışıb.\nSevinc Telmanqızı qeyd edib ki, Rusiya sülhməramlılarının Qarabağı üç aya tərk edəcəyi barədə xəbərlər yayılır, inandırıcı görünməyə bilər, lakin 10 gün əvvələ qədər bayrağımızın Xankəndi, Xocalıda dalğalanacağı ilə bağlı da bir qədər şübhə içində idik.\nƏtraflı videoda:",
        "views": "2098",
        "date": "26.09.2023 02:56",
        "link": "https://musavat.com/news/ruslar-qarabagi-ne-vaxt-terk-edir-rusiyanin-taninan-ekspertleri-sensasion-tarixi-aciqladi-video_1008917.html"
    },
    {
        "title": "\"Qarabağda bizə məğlub olan Rusiya ordusu idi!\" - Kamran Həsənlidən SENSASİON açıqlama - VİDEO",
        "category": "Ölkə",
        "content": "Aparıcı Kamran Həsənli TV Müsavat-ın efirində \"Kamranla 1\" verilişində gündəmi təhlil edib.  \nMusavat.com xəbər verir ki, Kamran Həsənli Qarabağda bizə məğlub olanların ermənilər deyil, ruslar olduğunu bildirib. O, qeyd edib ki, Ermənistanın Baş naziri Nikol Paşinyan Azərbaycanın ərazi bütövlüyünü tanıyıb, yaxında İlham Əliyevlə Paşinyanın görüşü gözlənilir. Qarabağdakı ordunu isə yaradan Rusiya idi.\nƏtraflı videoda:",
        "views": "504",
        "date": "26.09.2023 02:39",
        "link": "https://musavat.com/news/qarabagda-bize-meglub-olan-rusiya-ordusu-idi-kamran-hesenliden-sensasion-aciqlama-video_1008916.html"
    },
    {
        "title": "\"Bizi yeni MÜHARİBƏYƏ təhrik edirlər!\" - Etibar Məmmədov Rusiyanın gizli PLANINDAN danışdı - VİDEO",
        "category": "Ölkə",
        "content": "TV Müsavat-ın canlı efirinin qonağı AMİP sədri Etibar Məmmədov olub. \nMusavat.com xəbər verir ki, gündəm hadisələrini şərh edən Etibar Məmmədov lokal antiterror tədbirləri zamanı Rusiya sülhməramlılarının avtomobilinin atəşə tutulmasının ciddi araşdığılmalı olduğunu deyib. \nƏtraflı videoda:",
        "views": "1739",
        "date": "26.09.2023 02:22",
        "link": "https://musavat.com/news/bizi-yeni-muharibeye-tehrik-edirler-etibar-memmedov-rusiyanin-gizli-planindan-danisdi-video_1008910.html"
    },
    {
        "title": "İnfarktın bilmədiyimiz əlamətləri",
        "category": "Səhiyyə",
        "content": "“İnfarkt döş qəfəsində şiddətli ağrı və hava çatışmazlığı hissi ilə xarakterizə olunur, lakin bəzən xəstəlik özünü fərqli şəkildə göstərə və ya özünü digər bir xəstəlik kimi büruzə verə bilir”.\nBunu Rusiyalı həkim nevroloq, tibb elmləri namizədi Yekaterina Demyanovskaya deyib.\n“Böyüklər arasında ölüm səbəblərinin 46,3%-i qan dövranı sistemi xəstəlikləridir. Bunun 6,5%-ni kəskin miokard infarktı təşkil edir. Bu zaman ürək əzələsi artıq qan qəbul etmir və qismən ölür”, - deyə o qeyd edib.\nAdətən infarkt açıq-aşkar simptomlarla müşayiət olunur: döş sümüyünün arxasında və ürək bölgəsində şiddəti keçməyən basıcı ağrı və ya yanğı, soyuq tər, narahatlıq və hava çatışmazlığı hissi. Bəzən döş qəfəsinin arxa hissəsində olan ağrı sol qol, çiyin, kürək və ya boyuna yayılır. Bununla belə, atipik simptomlar da olur.\n“Məsələn, çox güclü qarın ağrısı başlayır və ya sanki diş ağrısı zamanı olduğu kimi alt çənə sızlayır. Yaxud başqa əlamətlər olmadan nəfəs darlığı yarana bilər”, - deyə mütəxəssis əlavə edib.\nHəmçinin miokard infarktı özünü digər xəstəliklər kimi büruzə verə bilər. Məsələn, abdominal forma qarın ağrısı, ürəkbulanma və qusma əlamətləri ilə özünü göstərir. Onu kəskin zəhərlənmə, xolesistitin və ya mədə xorası xəstəliyinin ağırlaşması ilə səhv salmaq olar. İnfarkt, hətta insult əlamətləri ilə özünü büruzə verə bilər: bu zaman insanın nitqi anlaşılmaz olur, hərəkətlərin koordinasiyası ilə bağlı problemlər yaranır, lakin ürək bölgəsində ağrı olmur.\nEkspertin sözlərinə görə, infarktın ən təhlükəli gedişatı az simptomlu və ya simptomsuz olmasıdır. Buna diabet və ya ürəyin işemik xəstəliyi olan insanlarda rast gəlinir. Onun yeganə əlaməti ürək döyüntüsü və ya ürəyin fəaliyyətində nasazlıq hissidir. Belə hallarda insan uzun müddət xəstəlikdən xəbərsiz olur ki, bu da sonradan ağır nəticələrə gətirib çıxarır.//Oxu.az",
        "views": "1028",
        "date": "26.09.2023 02:06",
        "link": "https://musavat.com/news/infarktin-bilmediyimiz-elametleri_1008892.html"
    },
    {
        "title": "İran xarici işlər naziri Vaşinqtona buraxılmadı",
        "category": "Dünya",
        "content": "ABŞ Dövlət Departamenti sentyabrın 25-də İranın xarici işlər naziri Hüseyn Əmir Abdullahianın Vaşinqtona səfər tələbinin rədd edildiyini təsdiqləyib.\nAPA-nın məlumatına görə, İranın xarici işlər naziri ötən həftə BMT Baş Assambleyası çərçivəsində Nyu-Yorkda olub. İran mətbuatının yazdığına görə, o, ABŞ rəsmilıərindən Vaşinqtona getmək üçün icazə istəsə də, müsbət cavab almayıb. Bildirilib ki, 1979-cu il İran inqilabından sonra İranın Vaşinqtonda səfirliyi yoxdur.\nXatırladaq Tramp administrasiyası dövründə qəbul edilmiş qaydalara əsasən, İran rəsmilərinin ABŞ-a səfərləri zamanı müəyyən bölgələrə səfərləri qadağan edilib.",
        "views": "1231",
        "date": "26.09.2023 01:48",
        "link": "https://musavat.com/news/iran-xarici-isler-naziri-vasinqtona-buraxilmadi_1008918.html"
    },
    {
        "title": "Mövsümi infeksiyaya tutulmamaq üçün sadə qaydalar",
        "category": "Səhiyyə",
        "content": "Hər il payızın gəlişi ilə soyuqdəymə, angina, qrip, bronxit və pnevmoniya kimi müxtəlif xəstəliklərin əhali arasında geniş yayılması ilə qarşılaşırıq.\nÖzümüzü onlardan necə qorumağımız barədə Rusiyalı həkim kardioloq, terapevt, tibb elmləri namizədi Olqa Kozlova danışıb.\nO, ilk növbədə həmişə havaya uyğun geyinməli olduğumuzu vurğulayıb.\n“Əgər özünüzü pis hiss etməyə, özünüzdə zəiflik və öskürək hiss etməyə başlayırsınızsa, bu, infeksiyanın mövcud olduğunu göstərir. Soyuq hava vəziyyəti daha da ağırlaşdıran əlavə bir amildir. Ona görə də həmişə hava şəraitinə uyğun geyinmək vacibdir”, - deyə mütəxəssis açıqlayıb.\nVirusların yayılmasına təkan verən ikinci amil həddindən artıq sıxlıqdır. Belə ki, uşaqlar məktəbə, böyüklər isə işə gedirlər. Bu yerlərdə infeksiya daşıyıcıları ola bilər. O, epidemiyaların məhz belə yarandığını qeyd edib.\nÜstəlik, özünüzü viruslardan 100% qoruya bilməzsiniz, çünki bunun üçün tam təcrid tələb olunur. Bununla belə, bir sıra profilaktik qaydalar var ki, onlara riayət etmək infeksiya riskini azaldacaq. Həkim qeyd edib ki, ilk növbədə, şəxsi gigiyenaya riayət etmək lazımdır: evə qayıtdıqdan dərhal sonra əllərinizi sabunla yaxşıca yuyun və yeməzdən əvvəl tərəvəz və meyvələri təmiz su ilə yaxalayın.\n“Olduğunuz otağı mütəmadi olaraq havalandırın ki, zərərli mikroorqanizmlər ətrafınızda yığılmasın. Mümkün qədər tez-tez döşəməni silin, xüsusi vasitələrdən istifadə etməyiniz mütləq deyil. Səthlərin üzərində tozun yığılmasına diqqət edin, çünki təhlükəli orqanizmlər məhz burada yaşayır”, - deyə O.Kozlova əlavə edib.\nBundan əlavə, insanların çox olduğu yerlərdən uzaq durmaq tövsiyə olunur, çünki əksər viruslar hava-damcı yolu ilə ötürülür. Həm də müntəzəm olaraq qripə qarşı peyvənd olunmaq məsləhət görülür. Yeri gəlmişkən, bu xəstəliyin üç əsas növü var - A, B və C, bunlardan ən sabit olanı sonuncusudur. Əgər bir dəfə bu xəstəliyi keçirmisinizsə, ona yenidən yoluxma ehtimalı azdır.//Oxu.az",
        "views": "628",
        "date": "26.09.2023 01:33",
        "link": "https://musavat.com/news/movsumi-infeksiyaya-tutulmamaq-ucun-sade-qaydalar_1008893.html"
    },
    {
        "title": "Ermənistan Xankəndidəki yaralılardan imtina edir",
        "category": "Son xəbər",
        "content": "Ermənistan Xankəndidəki yaralılardan imtina edib və Xankəndidəki partlayış qurbanlarının Ermənistana göndərilməsinin mümkünsüzlüyünü açıqlayıb. \nMusavat.com xəbər verir ki, bu barədə Ermənistan Səhiyyə Nazirliyinin məlumatında qeyd edilib.\n\"Qurbanların hava və quru nəqliyyatı ilə daşınmasını təmin etmək üçün bütün mümkün tədbirlər görülür. Təəssüflər olsun ki, hazırda əlverişsiz hava şəraiti zərərçəkənlərin daşınmasını imkansız edir\", - Səhiyyə Nazirliyindən bildirilib. \n  Musavat.com",
        "views": "1700",
        "date": "26.09.2023 01:17",
        "link": "https://musavat.com/news/ermenistan-xankendideki-yaralilardan-imtina-edir_1008898.html"
    },
    {
        "title": "Şimali Koreya üç illik fasilədən sonra əcnəbilər üçün sərhədlərini açdı",
        "category": "Dünya",
        "content": "Şimali Koreya hakimiyyəti koronavirus pandemiyası başlayandan bəri tətbiq edilən məhdudiyyətləri aradan qaldıraraq, əcnəbilərin ölkəyə daxil olmasına icazə verib.\nMəlumata görə, ölkə rəhbərliyi bütün əcnəbilərin iki günlük karantinə alınmasını əmr edib.\nBildirilir ki, 2020-ci ilin yanvar ayından etibarən Pxenyan COVID-19-un ölkəyə daxil olma təhlükəsi səbəbindən sərhədlərini tamamilə bağlayıb.\nİlkin olaraq, Çində epidemioloji vəziyyət sabitləşdikdən sonra Şimali Koreyada yumaşlama tədbirlərinə start verilib.//Oxu.az",
        "views": "471",
        "date": "26.09.2023 01:01",
        "link": "https://musavat.com/news/simali-koreya-uc-illik-fasileden-sonra-ecnebiler-ucun-serhedlerini-acdi_1008891.html"
    },
    {
        "title": "Xankəndidə partlayışda xəsarət alanlar üçün təcili tibbi yardım maşını yola salınıb",
        "category": "Son xəbər",
        "content": "Sentyabrın 25-də Xankəndi şəhəri yaxınlığında yanacaqdoldurma məntəqəsində baş verən partlayışla əlaqədar yaralanan şəxslərə yardım məqsədilə ilkin olaraq 200 nəfərin müalicəsi üçün yanığa qarşı tibbi ləvazimatlar, sarğı materialları, əlcəklər, dərman preparatları (spreylər, kremlər, ağrıkəsicilər, antibiotiklər və s.) daşıyan təcili tibbi yardım maşını Ağdam-Əsgəran-Xankəndi yolu vasitəsilə yola salınıb.\nMusavat.com xəbər verir ki, bu barədə Azərbaycan Respublikası Prezidentinin Administrasiyasının məlumatında qeyd edilib.\nMəlumatlara əsasən, hadisə nəticəsində çoxlu sayda ölən və yaralananların olduğu bildirilir.",
        "views": "859",
        "date": "26.09.2023 00:45",
        "link": "https://musavat.com/news/xankendide-partlayisda-xesaret-alanlar-ucun-tecili-tibbi-yardim-masini-yola-salinib_1008895.html"
    },
    {
        "title": "İraqın təhlükəsizlik xidmətləri İŞİD komandirini saxlayıb",
        "category": "Dünya",
        "content": "İraqın təhlükəsizlik xidmətləri Kərkük vilayətində keçirilən antiterror əməliyyatı nəticəsində İŞİD terror təşkilatının yüksək rütbəli komandirini saxlayıb.\nBu barədə “Report” TASS-a istinadən xəbər verir.\n“Hərtərəfli kəşfiyyat işi və daimi monitorinq sayəsində terrorla mübarizə əməkdaşları Kərkük vilayətində terror qruplaşmasının komandiri Əbu Baharini saxlayıblar”, -məlumatda bildirilir.\nMəlumata görə, Əbu Bahari İŞİD qruplaşmasının “əcnəbi” adlandırılan batalyonuna rəhbərlik edib.",
        "views": "259",
        "date": "26.09.2023 00:19",
        "link": "https://musavat.com/news/iraqin-tehlukesizlik-xidmetleri-isid-komandirini-saxlayib_1008888.html"
    },
    {
        "title": "İrəvan Xankəndidəki yaralıları helikopterlə aparmaq istəyir…",
        "category": "Son xəbər",
        "content": "Qarabağda baş vermiş partlayışda zərərçəkənlərin helikopterlə Ermənistana aparılması istiqamətində işlər gedir.\nMusavat.com-un məlumatına görə, bu barədə Ermənistan Səhiyyə Nazirliyindən “Armenpress”ə məlumat verilib. O da vurğulanıb ki, lakin hazırda əlverişsiz hava şəraiti və gecə vaxtı səbəbindən bu, mümkün deyil.\nNazirlik əmin edib ki, Ermənistandan olan mütəxəssislər Qarabağdan olan həmkarları ilə daim əlaqə saxlayır və onlarla məsləhətləşmələr aparırlar.\nP.S. Ermənistan hadisənin Azərbaycan ərazisində baş verdiyini bu dəfə də “unudub”. Xankəndidən yaralıları helikopterlə daşımaqdan ötrü ilk öncə Azərbaycandan icazə alınmalıdır, havadan yox!\n  Musavat.com",
        "views": "1389",
        "date": "26.09.2023 00:03",
        "link": "https://musavat.com/news/irevan-xankendideki-yaralilari-helikopterle-aparmaq-isteyir_1008890.html"
    },
    {
        "title": "Qurban Qurbanov: \"Emosiyalarımı saxlaya bilmədim\"",
        "category": "İdman",
        "content": "\"Kənardan futbolçuma müdaxilə oldu. Həmin şəxsə qarşı emosiyalarımı saxlaya bilmədim\".\nMetbuat.az xəbər verir ki, bunu \"Qarabağ\"ın baş məşqçisi Qurban Qurbanov \"Qəbələ\"yə 2:1 hesabı ilə qalib gəldikləri Premyer Liqanın VII tur oyununda texniki zonadan uzaqlaşdırılması ilə bağlı danışarkən deyib.\n51 yaşlı mütəxəssis görüşdən sonra hakimlə söhbətinin pis alınmadığını bildirib:\n\"Deyiləsi bir söz yoxdur. Mənim gördüyüm odur ki, birinci rəqib tərəfdən zərbə gəldi, sonra Medina özünü saxlaya bilmədi və qarşılıq verdi. Bütün oyunçular bu cür davranışlara görə cəza alırlar. Onları da başa düşmək lazımdır. Futbolçuların da xarakteri var. Amma belə qırmızı vərəqəyə görə cəza alırlar\".",
        "views": "906",
        "date": "25.09.2023 23:54",
        "link": "https://musavat.com/news/qurban-qurbanov-emosiyalarimi-saxlaya-bilmedim_1008885.html"
    },
    {
        "title": "Azərbaycan Xankəndiyə tibbi yardım göndərdi - FOTO",
        "category": "Son xəbər",
        "content": "Azərbaycanın mərkəzi hakimiyyəti Xankəndi şəhərinə tibbi yardım göndərib.\n\"Report\"un Qarabağ bürosu xəbər verir ki, dərman ehtiyatı, ilkin yardım üçün avadanlıq və ləvazimatlarla təchiz edilmiş avtomobil Ağdam-Əsgəran-Xankəndi yolu ilə yola salınıb.\nHazırda tibbi yardım avtomobili Xankəndi istiqamətində hərəkət edir.\nYardım şəhərdə partlayışda yaralananlar üçün nəzərdə tutulub.\nQeyd edək ki, bu gun axşam saatlarında Xankəndi yaxınlığında yanacaqdoldurma məntəqəsində partlayış baş verib. Benzin çəninin partlaması nəticəsində ölən və yaralananların olduğu bildirilir.",
        "views": "1292",
        "date": "25.09.2023 23:38",
        "link": "https://musavat.com/news/azerbaycan-xankendiye-tibbi-yardim-gonderdi-foto_1008887.html"
    },
    {
        "title": "Qənirə Paşayevanın səhhəti ilə bağlı AÇIQLAMA",
        "category": "Ölkə",
        "content": "Millət vəkili Qənirə Paşayevanın Facebook səhifəsində onun səhhəti ilə bağlı açıqlama paylaşılıb. \nMusavat.com xəbər verir ki, məlumatda Qənirə Paşayevanın müalicəsinin davam etdiyi bildirilib.\n\"Hörmətli səhifə izləyiciləri, Qənirə xanımın Mərkəzi Klinikanın Təcili Tibbi Yardım Mərkəzində müalicəsi davam edir. Onunla bağlı yalnız rəsmi məlumatlara etibar etməyinizi xahiş edirik\", - deyə, məlumatda qeyd edilib. \n  Musavat.com ",
        "views": "2836",
        "date": "25.09.2023 23:18",
        "link": "https://musavat.com/news/qenire-pasayevanin-sehheti-ile-bagli-aciqlama_1008886.html"
    },
    {
        "title": "İsveçdə məscid yandırılıb",
        "category": "Dünya",
        "content": "İsveçin Eskilstuna şəhərindəki ən böyük məsciddə yanğın baş verib.\nMusavat.com xəbər verir ki, məscid rəsmilərinin sözlərinə görə, yanğın qəsdən törədilib. Belə ki, qonşuluqda yaşayan ailə bir ildir ki, bu barədə hədə-qorxu gəlirmiş və hadisənin fonunda məscid yanıb. Bu da yanğının bilərəkdən törədilməsinə əsaslışübhələr yaradıb. \nHadisə yerində polis və fövqəladə hallar xidməti fəaliyyət göstərir. \n  Musavat.com",
        "views": "572",
        "date": "25.09.2023 23:06",
        "link": "https://musavat.com/news/isvecde-mescid-yandirilib_1008880.html"
    },
    {
        "title": "\"Mostbet\" vətəndaşın udduğu 156 461 manatı ödəmir",
        "category": "Ölkə",
        "content": "Məşhur idmançı Nəriman Abbasovun əməkdaşlıq etdiyi qanunsuz idman mərc operatoru \"Mostbet\" daha bir vətəndaşın qazandığı məbləği ödəməkdən boyun qaçırır. Bu barədə Ayaz İkramoğlu sosial şəbəkədə qeyd edib. Bildirilib ki, \"Mostbet\" vətəndaşın 156 461 manatını ödəmir, üstəlik hesabı bloklanıb.\nTəəssüf ki, bu fakt birinci deyil. Vətəndaşlar nə qədər belə qanunsuz şans oyunlarına inanacaq, o qədər də dələduzluq halları yüksək olacaq. Həmçinin bu cür qanunsuz şans oyunlarında iştirakın özü qanun pozuntusu hesab edilir. Yəni həm pulunu itirir, həm də qanunu pozmaqda məsuliyyət daşımış olursan.\nMəhz belə hallarla üzləşməmək üçün dövlətin qanunlarına hörmətlə yanaşmaq və yalnız qanuni şans oyunlarına müraciət etmək lazımdır.\nBu işdə belə \"Mostbet\", \"1xBet\" \"Aviatr\" kimi qanunsuz oyunları təbliğ edən məşhur idmançılar, influnserlər də məsuliyyətlərimi dərk etməli, onlara inanan izləyicilərini doğru yönləndirməlidirlər. ",
        "views": "1525",
        "date": "25.09.2023 23:01",
        "link": "https://musavat.com/news/mostbet-vetendasin-uddugu-156-461-manati-odemir_1008884.html"
    },
    {
        "title": "Dövlət Departamenti: Azərbaycanla Ermənistan arasında sülh üçün dəstəyi davam etdiririk",
        "category": "Siyasət",
        "content": "ABŞ Azərbaycanla Ermənistan arasında sülh üçün bütün dəstəyini verməyə davam edir\n\"Report\"un ABŞ bürosu xəbər verir ki, bunu ABŞ Dövlət Departamentinin mətbuat katibi Metyu Miller jurnalistlərin suallarını cavablandırarkən deyib.\n\"Azərbaycan Prezidenti İlham Əliyev və Ermənistanın baş naziri Nikol Paşinyan arasında gələn həftə görüş baş tutacağına dair məlumat verildi. Bu görüşün nəticələrinin iki ölkə arasındakı uçurumu aradan qaldıracağını düşünürük\", - o qeyd edib.\nSözçü bildirib ki, ABŞ iki ölkə arasında sülh sazişinin əldə olunması üçün bütün dəstəyini verməyə davam edir.",
        "views": "351",
        "date": "25.09.2023 22:51",
        "link": "https://musavat.com/news/dovlet-departamenti-azerbaycanla-ermenistan-arasinda-sulh-ucun-desteyi-davam-etdiririk_1008882.html"
    },
    {
        "title": "Qalib Ermənistan... – Qalır bu “qələbə”ni sənədləşdirmək",
        "category": "Yazarlar",
        "content": "Qarabağın yerdə qalan hissəsində suverenliyimizin bərpasından dolayı işlər sürətlənib. Əlbəttə ki, hazırda dövlətimizin 1 nömrəli prioriteti ərazimizin qanunsuz silah-sursatdan və quldurlardan tam təmizlənməsidir. Çünki erməni sakinlərin cəmiyyətimizə re-inteqrasiyası böyük ölçüdə bundan asılıdır.\nAydın məsələdir ki, separatçı-xuntaçılar məhz qanundan kənar hərbi strukturlar və resurslar vasitəsilə erməni əhalini on illərlə qorxu altında saxlayıb. Buna isə daha yol vermək olmaz. “Divin canı şüşədə” olduğu kimi, onların canı da əllərindəki silahlardadır. Daha dəqiqi idi.\n\nRe-inteqrasiyaya növbəti güclü təkan erməni əhalisinin yaşadığı bölgənin enerji (qaz, işıq), su, internet təchizatının, kommunikasiyaların Ermənistandan ayrılaraq, bütünlüklə Azərbaycana qoşulması, bir də “boz zona”nın Ermənistandan maliyyələşməsinin kəsilməsi olacaq. Artıq dünəndən Xankəndində bizim işığımız yanır. Davamı da gələcək...\nTəbii ki, proses yağ kimi getməyəcək. Bunu gözləmirik də. Ona görə ki, arada 35 illik ədavət, qan-qada, şəhidlər var. Üstəlik, terrorçu ünsürlər əllərindən gələni edəcək, yeri gələndə hətta öz dinc soydaşlarına qarşı belə, amansız aktlar, həmlələr həyata keçirəcək ki, proses tormozlansın. Necə ki, bu gün Xankəndi yaxınlığında yanacaqdoldurma stansiyası partladılıb. Çoxlu ölən və yaralının olduğu deyilir. Çünki orada Ermənistana getmək istəyənlərin uzun maşın növbəsi olub.\nÇox vacibdir ki, Azərbaycan hüquq-mühafizə orqanları belə təxribatları ərazidə nəzarət həyata keçirən Rusiya qüvvələri ilə birgə nəzarətə götürüb günahkarların qanunlarımız əsasında məsuliyyətə cəlb olunmasını vaxtında təmin eləsin. Bu, həm də dövlətimizin suveren gücünün nümayişi və xaricdəki erməni havadarlarını susdurmaq üçün vacibdir...\n\nSözsüz ki, heç kimi zorla saxlamaq fikrimiz də yoxdur. Hər halda, təməl insan haqları sırasında yaşayış yerini sərbəst dəyişmək hüququ da var. Azərbaycan bayrağı altında yaşamaq istəməyənlər üçün yol həmişə açıqdır. İstəyirlər Ermənistana, istəyirlər də “böyük bacı” Fransaya köç edə bilərlər. Hərçənd bu gün bəlli olub ki, Makron onları qəbul eləməyə hazırlaşmır.\nParalel surətdə yəqin ki, vaxtilə bölgədə demoqrafik durumu dəyişmək üçün qanunsuz yerləşmiş ermənilərin Qarabağdan çıxarılması, yeni siyahıyaalma və amnistiya həyata keçiriləcək...\nBişəkk, radikal-revanşistlərin və onların dəstəkçilərinin, xüsusən də erməni lobbisi və erməni katolik kilsəsinin tezliklə kiriyəcəyini və sərt reallıqla barışacağını gözləmək sadəlövhlük olar. Azərbaycana qarşı ən azından güclü informasiya savaşı dayanmayacaq. Ancaq Ermənistan Azərbaycanla qısa zamanda Bakının 5 məlum baza prinsipi əsasında bir səhifəlik həcmdə də olsa, sülh müqaviləsi və ya anlaşma sənədi imzalayarsa, onda lobbi də, “miatsum” havadarları da bir qələt edə bilməyəcək.\nMəntiqlə Paşinyan iqtidarı Ermənistanın 29.7 min kv km-lik ərazidə qalmasını istəyirsə, o zaman sülh sazişi imzalamağa məhkumdur. Artıq özləri də etiraf edir ki, tarixi şans yaranıb. O zaman buyursunlar, fürsəti qaçırmasınlar.\nSülh sənədi həmçinin Qarabağda hələ də tərəddüd içində olan erməni əhalinin qeyri-müəyyənlikdən qurtuluşu üçün vacibdir. Çünki istisna deyil ki, Qarabağda bəzi haylar “bəlkə də qaytardılar” ümidi ilə yaşayır. Bu düşüncədə olan sakinlər isə terrorçu-separatçılar üçün potensial “yem” materialı, “xammal”dır. Odur ki, iki xalq arasında barışıq və düşmənçilik səhifəsinin çevrilməsi prosesinin geridönməz olmasında rəsmi İrəvan da maraqlı olmalıdır...\n\nRusiyalı tanınmış jurnalist və analitik Maksim Şevçenko bu xüsusda haqlıdır deyəndə ki, əslində Ermənistan da işğaldan əl çəkməklə özünü qalib tərəf saya bilər. Zira, onun itirdiyi bir şey yox. Keçmiş Dağlıq Qarabağ onsuz da Ermənistana məxsus deyildi.\nSitat: “Qarabağ Azərbaycan ərazisidir. Ermənistan bu məsələdə heç də uduzmayıb. Qərb tərəfindən bu manipulyasiya ehtimalının aradan qaldırılması əla nəticədir. Erməni məsələsindən pul qazanan və regionda geosiyasi manipulyasiyalar aparmağa çalışan erməni lobbisi məğlub oldu. Ermənistan isə işğaldan əl çəkməklə qalibdir”.\nQalır indi bu “qələbə”ni maddiləşdirmək. Yəni sənəd halına salmaq. Paşinyan və hökuməti bacaracaqmı?..\n  Zahid SƏFƏROĞLU",
        "views": "2525",
        "date": "25.09.2023 22:36",
        "link": "https://musavat.com/news/qalib-ermenistan-qalir-bu-qelebe-ni-senedlesdirmek_1008881.html"
    },
    {
        "title": "Mərkəzi Klinikadan CANLI! QƏNİRƏ PAŞAYEVA İLƏ BAĞLI SON XƏBƏR - VİDEO",
        "category": "Son xəbər",
        "content": "Xəbər verdiyimiz kimi, millət vəkili Qənirə Paşayevanın müalicəsi Mərkəzi Klinik Xəstəxanada davam edir. \nMusavat.com Mərkəzi Klinik Xəstəxanasının qarşısından son dəqiqə görüntülərini təqdim edir: ",
        "views": "5294",
        "date": "25.09.2023 22:26",
        "link": "https://musavat.com/news/merkezi-klinikadan-canli-qenire-pasayeva-ile-bagli-son-xeber-video_1008879.html"
    },
    {
        "title": "\"Qarabağ\" Qurban Qurbanovsuz qaldı",
        "category": "İdman",
        "content": "Misli Premyer Liqasının 7-ci turunun \"Qəbələ\" - \"Qarabağ\" matçında FİFA referisi Elçin Məsiyev daha bir qırmızı vərəqəyə əl atıb.\nFanat.Az xəbər verir ki, hakimin qərarına etiraz edən qonaq komandanın baş məşqçisi Qurban Qurbanov matçın son dəqiqələrində ikinci xəbərdarlıqdan sonra texniki zonadan kənarlaşdırılıb.\nQeyd edək ki, gərgin keçən qarşılaşmada FİFA referisi \"Qarabağ\"dan Kevin Medinanı meydandan qovub, həmçinin \"Qəbələ\"nin məşqçisi Rasim Ramaldanova \"qırmızı\" göstərib.",
        "views": "7180",
        "date": "25.09.2023 22:19",
        "link": "https://musavat.com/news/qarabag-qurban-qurbanovsuz-qaldi_1008872.html"
    },
    {
        "title": "Qarabağın erməni sakini: \"Azərbaycanlılarla birgəyaşayışa çox müsbət yanaşıram\"",
        "category": "Ölkə",
        "content": "\"Uzun müddət Bakıda qalmışam. Azərbaycanlılarla ermənilərin birgə yaşamasına çox müsbət yanaşıram\".\n“Report”un Laçına ezam olunan əməkdaşının xəbərinə görə, bunu Qarabağın erməni sakini (adını açıqlamadı) deyib.\nOnun sözlərinə görə, Azərbaycanda çoxlu sayda dostları olub: \"Özüm həkiməm. Bakıda baş həkim Cəlilov dostum olub. Ürəyimdən əməliyyat olunmuşam. İndi növbəti dəfə müayinə üçün gedirəm İrəvana. Təbii ki müalicədən sonra Xankəndiyə qayıdacağam\".\nOnun sözlərinə görə, 40 ildir ki Xankəndidə yaşayır:\n\"Azərbaycanlılarla hər zaman dostluq münasibətlərimiz olub. Çoxlu sayda dostlarım olub. Hər iki xalqın inteqrasiya məsələsinə çox müsbət yanaşıram\".",
        "views": "925",
        "date": "25.09.2023 22:04",
        "link": "https://musavat.com/news/qarabagin-ermeni-sakini-azerbaycanlilarla-birgeyasayisa-cox-musbet-yanasiram_1008871.html"
    },
    {
        "title": "Xankəndidə baş verən partlayışda ölənlərin sayı AÇIQLANDI - ŞOK RƏQƏM",
        "category": "Son xəbər",
        "content": "Xankəndi baş verən partlayış nəticəsində ölənlərin sayı yüzü ötüb.\n\nMusavat.com xəbər verir ki, yanacaq anbarında baş verən partlayışdan sonra 100-dən çox insanın həlak olub, çoxlu yaralıların olduğu bildirilir, lakin hələlik dəqiq rəqəmi müəyyən etmək mümkün deyil.\n\nQeyd olunur ki, insanların həyatını xilas etmək üçün zərərçəkənləri hava yolu ilə təxliyə etmək lazımdır. \n  Musavat.com",
        "views": "4612",
        "date": "25.09.2023 21:55",
        "link": "https://musavat.com/news/xankendide-bas-veren-partlayisda-olenlerin-sayi-aciqlandi-sok-reqem_1008874.html"
    },
    {
        "title": "Millət vəkili Qənirə Paşayevanın vəziyyəti ağır olaraq qalır, müalicə davam edir",
        "category": "Ölkə",
        "content": "Musavat.com xəbər verir ki, millət vəkili Qənirə Paşayevanın vəziyyəti ağır olaraq qalır. Məlum olduğu kimi, o, Mərkəzi Klinik Xəstəxananın reanimasiya şöbəsində koma vəziyyətindədir və müalicəsi davam etdirilir. \nMusavat.com 21:45 radələrində Mərkəzi Klinik Xəstəxananın baş həkimi Kamran Musayevdən xəstənin durumu ilə bağlı məlumat alıb. Kamran Musayev bildirib ki, dəyişən heç nə yoxdur, millət vəkilinin durumu çox ağırdır. Lakin onun müalicəsi davam etdirilir. \nQeyd edək ki, Qənirə Paşayevanın sağlıq durumu ilə bağlı müxtəlif şayiələr yayılır. Onun dünyasını dəyişməsi haqqında iddialar yazılmaqdadır. Kamran Musayev bu iddiaları təkzib edib. \n  Musavat.com ",
        "views": "2475",
        "date": "25.09.2023 21:52",
        "link": "https://musavat.com/news/millet-vekili-qenire-pasayevanin-veziyyeti-agir-olaraq-qalir-mualice-davam-edir_1008876.html"
    },
    {
        "title": "Xankəndidə benzin çəninin partladığı yer - FOTO",
        "category": "Son xəbər",
        "content": "Xəbər verdiyimiz kimi, Xankəndidə yanacaq çəninin partlaması nəticəsində çox sayda insanın öldüyü və yaralandığı bildirilir. \nMusavat.com xəbər verir ki, partlayışın baş verdiyi yerdən fotolar sosial şəbəkədə yayılıb.\nXankəndidə benzin çəninin partladığı yerdən fotoları təqdim edirik:",
        "views": "1763",
        "date": "25.09.2023 21:49",
        "link": "https://musavat.com/news/xankendide-benzin-ceninin-partladigi-yer-foto_1008870.html"
    },
    {
        "title": "Baş prokuror Londonda səfərdədir",
        "category": "Son xəbər",
        "content": "Azərbaycan Respublikasının Baş prokuroru Kamran Əliyevin rəhbərlik etdiyi geniş tərkibli nümayəndə heyəti Beynəlxalq Prokurorlar Assosiasiyasının 28-ci illik konfransı və ümumi yığıncağında iştirak etmək məqsədilə Londona işgüzar səfərə gedib.\nBaş Prokurorluğun mətbuat xidmətindən APA-ya verilən xəbərə görə, nümayəndə heyəti ölkəmizin Birləşmiş Krallıqdakı səfirliyinə gələrək xalqımızın ümummilli lideri Heydər Əliyevin büstünü ziyarət edib, əziz xatirəsi ehtiramla yad olunub. Daha sonra səfirliyin əməkdaşları ilə görüş keçirilib.\nKonfransın açılış mərasimində İngiltərə və Uelsin Baş prokuroru Viktoriya Prentis, Kral Prokurorluq Xidmətinin rəhbəri Maks Hill və Beynəlxalq Prokurorlar Assosiasiyasının Prezidenti Xuan Batista Mahikes qonaqları salamlayaraq konfransın cinayətkarlığın müasir təzahürlərinə qarşı mübarizədə beynəlxalq əməkdaşlığın uğurla davam etdirilməsinə müsbət töhfə verəcəyini vurğulayıblar, tədbirin işinə uğurlar arzu ediblər.\nSentyabrın 25-də Konfransın plenar sessiyasında çıxış edən Baş prokuror Kamran Əliyev ölkəmizin prokurorluq orqanlarında aparılan genişmiqyaslı islahatlardan danışaraq müasir dövrdə prokurorluğun cinayətkarlıqla mübarizədə rolundan və bu sahədə beynəlxalq əməkdaşlığın önəmindən danışıb.\nBundan başqa, konfrans çərçivəsində Kamran Əliyev Türkiyə, Səudiyyə Ərəbistanı, Fələstin, Tayland, Gürcüstan, Lixtenşteyn, Moldova, Tacikistan və digər dövlətlərin baş prokurorları və nüfuzlu beynəlxalq təşkilatların rəhbər şəxsləri ilə görüşlər keçirib. İkitərəfli hüquqi əlaqələrin genişləndirilməsi məsələləri müzakirə olunmaqla yanaşı, Baş prokuror sentyabr ayının 19-da Müzaffər Ali Baş Komandan cənab İlham Əliyevin rəhbərliyi ilə Azərbaycanın Qarabağ bölgəsində aparılan lokal anti-terror tədbirləri barədə həmkarlarını məlumatlandırıb.\nBaş prokurorun Londona işgüzar səfəri çərçivəsində Birləşmiş Krallığın Milli Cinayət Agentliyində (NCA) ikitərəfli görüş keçirilib. Əməliyyatlar üzrə Baş direktor Rob Consla keçirilmiş görüşdə ölkələrimiz arasında transmilli cinayətkarlıqla, o cümlədən narkotiklərin qanunsuz dövriyyəsi, insan alveri və sair mütəşəkkil cinayətlərə qarşı effektiv mübarizə məsələləri müzakirə olunub.\nGörüşdə ölkəmizin Böyük Britaniya və Şimali İrlandiya Birləşmiş Krallığındakı fövqəladə və səlahiyyətli səfiri Elin Süleymanov iştirak edib.\nNümayəndə heyətinin Birləşmiş Krallığa səfəri davam edir.\n ",
        "views": "579",
        "date": "25.09.2023 21:35",
        "link": "https://musavat.com/news/bas-prokuror-londonda-seferdedir_1008868.html"
    },
    {
        "title": "Xankəndidə partlayış nədən qaynaqlanıb? - VİDEO",
        "category": "Son xəbər",
        "content": "Xankəndidə baş verən partlayışdan daha bir görüntü yayılıb. \nMusavat.com xəbər verir ki, yüksələn qara tüstü yanğının necə böyükmiqyaslı olduğunu göstərir. \nYanğının səbəbləri haqqında dəqiq məlumat olmasa da, hadisə şahidlərindən biri bir erməninin oraya siqaret kötüyü atdığını deyib. Şahidin sözlərinə görə, partlayış bundan sonra baş verib. \n  Musavat.com",
        "views": "2829",
        "date": "25.09.2023 21:24",
        "link": "https://musavat.com/news/xankendide-partlayis-neden-qaynaqlanib-video_1008873.html"
    },
    {
        "title": "Zurabişvili hökumətin icazəsi olmadan bu ölkələrə səfər etdi",
        "category": "Siyasət",
        "content": "Gürcüstan Prezidenti Salome Zurabişvili ölkə hökumətindən icazə almadan Latviya, Litva və Estoniyaya səfər edib.\n“Qafqazinfo” xəbər verir ki, bu barədə TASS-a Gürcüstan hökumətinin mətbuat xidmətindən məlumat verilib.\n“Salome Zurabişvilinin Baltikyanı ölkələrə səfər etmək icazəsi yox idi”, - deyə mətbuat xidmətinin nümayəndəsi bildirib.\nQeyd edək ki, sentyabrın 25-də Zurabişvili administrasiyası Gürcüstan liderinin Baltikyanı ölkələrə səfərə getdiyini açıqlayıb.\nXatırladaq ki, bundan əvvəl Gürcüstan lideri Berlin, Brüssel və Parisə səfər edib, burada yüksək səviyyəli görüşlər keçirib. Sonradan məlum oldu ki, respublika hökuməti onun həmin səfərlərinə razılıq verməyib. Bu, Zurabişvilini ölkənin fundamental qanunlarını pozmaqda ittiham edilməsi və onunla bağlı impiçment proseduruna başlanılmasına səbəb olub.",
        "views": "1065",
        "date": "25.09.2023 21:23",
        "link": "https://musavat.com/news/zurabisvili-hokumetin-icazesi-olmadan-bu-olkelere-sefer-etdi_1008861.html"
    },
    {
        "title": "Rusiyalı politoloq: “Erməni məsələsində pul qazanan, manipulyasiyalar aparan lobbi məğlub oldu” - VİDEO",
        "category": "Siyasət",
        "content": "“Rusiya Qarabağ münaqiəşəsinin həllində qalib gəldi. Çünki, o, Cənubi Qafqazda indiki vəziyyətdə ölkəmizə açıq-aşkar dostluq göstərməyən Avropa İttifaqının, ABŞ-nin və digər müxtəlif xarici oyunçuların yaratdığı son dərəcə təhlükəli problem düyününü açdı”.\nBunu rusiyalı jurnalist, politoloq Maksim Şevçenko deyib.\nQarabağın Azərbaycan ərazisi olduğunu xüsusi vurğulayan Şevçenko bildirib ki, problemin öz həllini tapması ilə Ermənistan heç də uduzmayıb:\n“Qərb tərəfindən bu manipulyasiya ehtimalının aradan qaldırılması əla nəticədir. Erməni məsələsindən pul qazanan, özlərinə siyasi ad yaradan və regionda geosiyasi manipulyasiyalar aparmağa çalışan lobbi məğlub oldu. Ermənistan isə işğaldan əl çəkməklə qalib gəldi”.\nƏtraflı Baku TV-nin süjetində:",
        "views": "718",
        "date": "25.09.2023 21:11",
        "link": "https://musavat.com/news/rusiyali-politoloq-ermeni-meselesinde-pul-qazanan-manipulyasiyalar-aparan-lobbi-meglub-oldu-video_1008860.html"
    },
    {
        "title": "Xankəndidə baş verən partlayışda yaralananların GÖRÜNTÜLƏRİ YAYILDI",
        "category": "Son xəbər",
        "content": "Xəbər verdiyimiz kimi, Xankəndi yaxınlığında benzin çəni partlayıb.\n\nMusavat.com xəbər verir ki, hadisə nəticəsində xeyli sayda yaralı var.\nHazırda Xankəndi xəstəxanasına yerləşdirilən yaralıların görüntüləri yayılıb. \nSözügedən görüntüləri təqdim edirik:\n\nMusavat.com",
        "views": "3629",
        "date": "25.09.2023 20:59",
        "link": "https://musavat.com/news/xankendide-bas-veren-partlayisda-yaralananlarin-goruntuleri-yayildi_1008869.html"
    },
    {
        "title": "Xaçmazda kişi intihar edib",
        "category": "Son xəbər",
        "content": "Xaçmazda intihar hadisəsi baş verib.\n\"Ölkə.az\" xəbər verir ki, hadisə şəhərin Nəriman Nərimanov prospektində yerləşən \"Qayalı\" yaşayış kompleksində, çoxmərtəbəli binada qeydə alınıb.\nBelə ki, 25-30 yaşlı Alim adlı şəxs binanın 7-ci mərtəbəsindən özünü atıb.\nHadisə ilə bağlı araşdırma davam etdirilir.",
        "views": "422",
        "date": "25.09.2023 20:59",
        "link": "https://musavat.com/news/xacmazda-kisi-intihar-edib_1008859.html"
    },
    {
        "title": "Qarabağ bölgəsində müsadirə edilmiş döyüş texnikası, silah və sursat - SİYAHI",
        "category": "Son xəbər",
        "content": "Azərbaycanın Qarabağ bölgəsində keçirilən lokal xarakterli antiterror tədbirləri başa çatdıqdan sonra müsadirə edilmiş döyüş texnikası, silah və sursatın bugünədək olan siyahısı açıqlanıb.\nMusavat.com xəbər verir ki, Müdafiə Nazirliyi sentyabrın 25-i saat 18:00-a olan məlumatı təqdim edib.\n1. Atıcı silah və qumbaraatanlar - 797\n2. Artilleriya silahları - 42\n3. HHM vasitələri - 165\n4. Döyüş sursatları - 175225\n5. Təchizat və ləvazimatlar - 1440\n6. Optik və digər cihazlar - 81\n7. Zirehli texnika - 22\n8. Avtomobil texnikası - 75\n9. Qoşqu - 21.",
        "views": "997",
        "date": "25.09.2023 20:47",
        "link": "https://musavat.com/news/qarabag-bolgesinde-musadire-edilmis-doyus-texnikasi-silah-ve-sursat-siyahi_1008840.html"
    },
    {
        "title": "Partlayışdan sonra Xankəndi xəstəxanasının önü - FOTO",
        "category": "Son xəbər",
        "content": "Xəbər verdiyimiz kimi, Xankəndi yaxınlığında benzin çəni partlayıb.\n\nMusavat.com xəbər verir ki, hadisə nəticəsində xeyli sayda yaralının olduğu bildirilir. \nHazırda Xankədidə xəstəxananın önündən fotolar yayılıb. Sözügedən görüntülərdə xəstəxana önündə yüzlərlə insanın toplaşdığı görülür. Xankəndində yerləşən Şəhər Xəstəxanasına çoxlu sayda yaralı və ölü xəbərləri gəlməkdə davam edir. Ölü sayı barədə dəqiq məlumat yoxdur. \n\nMusavat.com həmin görüntüləri təqdim edir. \n\nMusavat.com",
        "views": "3481",
        "date": "25.09.2023 20:44",
        "link": "https://musavat.com/news/partlayisdan-sonra-xankendi-xestexanasinin-onu-foto_1008867.html"
    },
    {
        "title": "Azərbaycanda “TikTok” nə zaman açılacaq? - Rəsmi cavab",
        "category": "Son xəbər",
        "content": "Bildiyimiz kimi, Azərbaycanda \"TikTok\" sosial şəbəkəsi Qarabağda həyata keçirilən lokal xarakterli antiterror tədbirləri zamanı məhdudlaşdırılıb.\n\nBelə ki, buna səbəb \"TikTok\"da cəmiyyətdə yanlış fikir formalaşdırmaq məqsədi güdən, hərbi sirləri özündə əks etdirən dezinformasiya xarakterli məlumatların paylaşılması olub. \"a qoyulan məhdudiyyət nə vaxt aradan qaldırılacaq?\nMusavat.com xəbər verir ki, bu barədə lent.az-ın sorğusuna Rəqəmsal İnkişaf və Nəqliyyat Nazirliyi yanında Elektron Təhlükəsizlik Xidmətindən məlumat verilib.\nCavabda qeyd edilir:\n\"\"TikTok\" sosial şəbəkəsinə girişin müvəqqəti məhdudlaşdırılması ilə bağlı qərarda dəyişiklik olacağı halda bu barədə ictimaiyyətə məlumat təqdim ediləcək\".",
        "views": "8524",
        "date": "25.09.2023 20:41",
        "link": "https://musavat.com/news/azerbaycanda-tiktok-ne-zaman-acilacaq-resmi-cavab_1008863.html"
    },
    {
        "title": "AZTV-nin jurnalistinin sualı gündəm oldu - VİDEO",
        "category": "Son xəbər",
        "content": "Avtomobilində nasazlıq yaranan erməni Azərbaycan polisləri köməklik göstərib.\n\nMetbuat.az xəbər verir ki, həmin görüntülər AZTV-nin kadrlarına tuş gəlib. Azərbaycan dilində danışan erməni polislərin onlara kömək etdiyini, çörək verdiyini deyib. O, əvvəllər İrəvanda yaşadığını, sonradan Ağdərəyə gəldiyini deyib. Jurnalistin \"Azərbaycan vətəndaşı olmaq istəyirsinizmi sualına\" o, \"biz istəyirik\" cavabını verib.Digər maraqlı məqam isə jurnalistik erməniyə \"Bəs bilmirdiniz ki, siz başqasının torpağın gəlmisiniz?\" sualı olub. Erməni isə cavabında \"Nə bilim. Biz bilmirik \" cavabını verib.",
        "views": "2738",
        "date": "25.09.2023 20:40",
        "link": "https://musavat.com/news/aztv-nin-jurnalistinin-suali-gundem-oldu-video_1008862.html"
    },
    {
        "title": "Vətən Müharibəsi Qəhrəmanı, şəhid kapitan Rəşad Abdullayevin ev-muzeyinin açılışı olub - FOTOLAR",
        "category": "Ölkə",
        "content": "Cəlilabad rayonunun Göytəpə şəhərində Xüsusi Təyinatlı Qüvvələrin kapitanı, İkinci Qarabağ müharibəsi şəhidi, Vətən Müharibəsi Qəhrəmanı Rəşad Abdullayevin ev-muzeyinin açılışı olub.\n\nMusavat.com xəbər verir ki, açılış mərasimində Azərbaycan Respublikasının Dövlət Himni səsləndirilib, torpaqlarımızın azadlığı və ərazilərimizin bütövlüyü uğrunda canından keçən şəhidlərimizin əziz xatirəsi bir dəqiqəlik sükutla yad olunub.\n\nEv-muzeyinin açılış mərasimində Cəlilabad rayon icra başçısının müavini, iqtisadçı alim Nazim Şükürov çıxış edərək ölkə Prezidenti, Müzəffər Ali Baş Komandan İlham Əliyevin rəhbərliyi ilə 44 günlük Vətən müharibəsinin Ordumuzun şanlı Qələbəsi ilə başa çatdığını, Rəşad Abdullayevin və Vətənimizin azadlığı uğrunda canlarından keçən digər şəhidlərimizin qanının yerdə qalmadığını bildirib. O, haqq savaşında əldə edilən şanlı Qələbəyə görə, Müzəffər Ali Baş Komandana, qüdrətli Azərbaycan Ordusuna, şəhidlərimizə və qazilərimizə borclu olduğumuzu vurğulayıb. Qeyd edib ki, əldə etdiyimiz parlaq Qələbə Azərbaycan tarixinin və dünya hərb tarixinin səhifələrinə qızıl hərflərlə həkk olunub.\n\nİcra başçısının müavini dövlətimizin qazi, müharibə iştirakçıları və şəhid ailələrinə hər zaman böyük diqqət və qayğı göstərdiyini, onların yanında olduğunu və sosial problemlərinin həlli istiqamətində zəruri tədbirlər gördüyünü qeyd edib. O, ev-muzeyinin açılışının qəhrəman kapitan Rəşad Abdullayevin doğulduğu günə təsadüf etdiyini diqqətə çatdırıb.\n\nTədbirdə kapitan Rəşad Abdullayevin həyat və döyüş yolundan, göstərdiyi qəhrəmanlıqdan, düşmənə qarşı savaşda şücaətlərindən bəhs edilib. Bildirilib ki, Rəşad Abdullayev Aprel döyüşləri zamanı da \"N\" saylı hərbi hissənin komandir müavini kimi döyüşlərdə yaxından iştirak edib. O, döyüş başlayandan bitənə qədər mühasirədə olsa belə, mühasirədən çıxmağı bacarıb, Ermənistan Ordusunun zabit-əsgər heyətini məhv edib. Gecə döyüşləri zamanı Cəbrayıl rayonunun Lələtəpə istiqamətində olan əlverişli mövqelər, strateji nöqtələr, o cümlədən Lələtəpə zirvəsi Azərbaycan Ordusu tərəfindən işğaldan azad olunub.\n\nDaha sonra çıxış edən şəhid kapitan Rəşad Abdullayevin atası Arif Abdullayev övlad itkisinin çətinliyindən danışıb. Bildirib ki, ağrı və acılarına dövlətin şərik olması, daim yanlarında olaraq qayğı və istəkləri ilə maraqlanması onların özlərini tənha hiss etməmələrinin başlıca səbəblərindəndir. Şəhid atası dövlətimizin başçısı İlham Əliyevin və birinci xanım Mehriban Əliyevanın qayğısını və diqqətini hər zaman hiss etdiklərini söyləyib.\n\nArif Abdullayev, həmçinin oğlunun adının əbədiləşdirilməsi məqsədilə 2021-ci ildə Cəlilabad şəhəri 2 nömrəli tam orta məktəbə Rəşad Abdullayevin adının verildiyini diqqətə çatdırıb. O, ev-muzeyinin təşkilində göstərdikləri dəstəyə görə Cəlilabad rayon İcra Hakimiyyətinin başçısına təşəkkürünü bildirib.\n\nQeyd edək ki, Rəşad Abdullayev 14 sentyabr 1988-ci ildə Cəlilabad rayonunun Göytəpə şəhərində anadan olub. O, 29 sentyabr 2020-ci ildə Kəlbəcərin azad edilməsi əməliyyatında şəhidlik zirvəsinə yüksəlib. Azərbaycan Respublikası Prezidenti İlham Əliyevin 9 dekabr 2020-ci il tarixli Sərəncamı ilə kapitan Rəşad Abdullayevə “Vətən Müharibəsi Qəhrəmanı” adı verilib. Həmçinin ölkə başçısının sərəncamları ilə o, ölümündən sonra \"Vətən uğrunda\", \"Kəlbəcərin azad olunmasına görə\" və \"Xocavəndin azad olunmasına görə\" medalları ilə təltif edilib.",
        "views": "440",
        "date": "25.09.2023 20:35",
        "link": "https://musavat.com/news/veten-muharibesi-qehremani-sehid-kapitan-resad-abdullayevin-ev-muzeyinin-acilisi-olub-fotolar_1008858.html"
    },
    {
        "title": "Sərkisyanın partiyası: “Hökumət türklərin bütün proqramlarını həyata keçirir”  ",
        "category": "Region",
        "content": "  “İndiki hakim komanda Ermənistanda hakimiyyəti ələ keçirmiş Türkiyə-Azərbaycan agentləri qrupudur”.\nMusavat.com erməni mediasına istinadən xəbər verir ki, bu ifadə Ermənistanın müxalifətdə olan Respublika Partiyasının nümayəndəsi Qaqik Minasyana məxsusdur.\nMinasyan Paşinyan iqtidarının “fəaliyyətsiz və səriştəsiz” ittihamları ilə razılaşmadığını bildirir. “Onlar çox effektiv şəkildə  hərəkət edərək, türk ağalarının bütün proqramlarını parlaq şəkildə həyata keçirdilər. Bunu onlardan başqa heç kim bu qədər gözəl həyata keçirə bilməzdi”, - deyə Minasyan söyləyib.\nErməni müxalifətçi Paşinyan iqtidarının son  hadisələr zamanı “müdaxilə etməmək” mövqeyini tutmasının təsadüfi olmadığını bildirib.\nRevanşist siyasətçi Qarabağın təslim edilməsinin Türkiyə-Azərbaycan ittifaqının Paşinyana yeganə əmri olmadığını da deyib .\nOnun sözlərinə görə, hazırda yerli müxalifətin qarşısında indi bir vəzifə durur. Bu da öncə indiki hakim komandanı hakimiyyətdən uzaqlaşdırmaq, sonra isə beş il əvvəl əllərində olan hər şeyi addım-addım bərpa etməkdən ibarətdir. “Biz bunu edəcəyik, buna mütləq nail olacağıq, amma ilk növbədə bu zibilləri (Paşinyanın komandası) qovmaq lazımdır”, - deyə revanşist Minasyan qeyd edib.\nMusavat.com",
        "views": "738",
        "date": "25.09.2023 20:22",
        "link": "https://musavat.com/news/serkisyanin-partiyasi-hokumet-turklerin-butun-proqramlarini-heyata-kecirir_1008783.html"
    },
    {
        "title": "\"Fransa Qarabağ ermənilərinə sığınacaq vermək niyyətində deyil\" – İrəvandakı səfir",
        "category": "Son xəbər",
        "content": "Qarabağı könüllü olaraq tərk edib Ermənistana gedən ermənilərin sayı 7 minə çatıb. Onların böyük əksəriyyəti Ermənistanda daimi qalmaq deyil, oradan Fransa, ABŞ və digər ölkələrə getməyi hədəfləyir. Artıq bununla bağlı sosial şəbəkələrdə müzakirələr başlayıb.\n\nMusavat.com xəbər verir ki, bu müzakirələr barədə məlumat Fransanın Ermənistandakı fövqəladə və səlahiyyətli səfiri Olivye Dekotiniyə çatdırılıb. Fransa səfiri tez özünün X səhifəsindən ölkəsinin Qarabağdan köçən ermənilərə qucaq açmaq niyyətində olmadığını bəyan edib. Bildirib ki, Fransa Qarabağ ermənilərini öz ərazisində yerləşdirməyə hazırlaşmır və yayılan məlumatlar həqiqəti əks etdirmir.\n\nMusavat.com",
        "views": "1725",
        "date": "25.09.2023 20:15",
        "link": "https://musavat.com/news/fransa-qarabag-ermenilerine-siginacaq-vermek-niyyetinde-deyil-irevandaki-sefir_1008848.html"
    },
    {
        "title": "Parlamentdə Qərbi Azərbaycan dinləmələri Ermənistanı niyə təlaşlandırıb – rəy",
        "category": "Gündəm",
        "content": "Əziz Ələkbərli: “O ərazilər son qarışına qədər tarixi Azərbaycan torpaqlarıdır və...”\n“”Qərbi Azərbaycan qaçqınlarının statusu haqqında ” ayrıca Qanun qəbul edilməlidir”\nSentyabrın 25-də Milli Məclisdə Qərbi Azərbaycana qayıdışla bağlı dinləmələr keçirilib. Bu tədbirin əks-sədası Ermənistanda təlaş doğurub. Guya Bakı bununla Qərbi Zəngəzura (“Sünik”) ərazi iddiasını bir daha nümayiş etdirmək niyyətindədir. Halbuki Azərbaycanın Ermənistana heç bir ərazi iddiası yoxdur və bu, dəfələrlə ən yüksək səviyyədə bəyan edilib. Söhbət yalnızca yüz minlərlə soydaşımızın öz dədə-baba torpaqlarına qayıdışının təmin edilməsindən gedir. İrəvan niyə təlaşlanıb? \nAzərbaycan Respublikası Milli Məclisinin Hüquq siyasəti və dövlət quruculuğu komitəsinin ötən gün  “Qərbi Azərbaycana Qayıdış: hüquqi aspektlər” mövzusunda keçirdiyi ictimai dinləmədə bu mövzu müzakirə edilib. Dinləmələrlə bağlı deputat, Qərbi Azərbaycan İcmasının sədri Əziz Ələkbərli mövzu ilə bağlı “Yeni Müsavat”a fikirlərini bildirdi. O, dedi ki, 2022-ci il dekabrın 24-də Prezident İlham Əliyev Qərbi Azərbaycan İcmasının inzibati binasına gəlişi və buradakı tarixi çıxışı ilə dövlətimizin və xalqımızın 2-ci Qarabağ müharibəsində qazandığımız möhtəşəm Zəfərdən sonrakı yeni hədəfini açıqladı: “Prezident qəti şəkildə bildirdi ki, tarixi ədalət qələbə çalmalı, bölgəyə sülh, əmin-amanlıq gəlməli, bunun üçün isə mütləq soydaşlarımız Qərbi Azərbaycandakı ata-baba yurdlarına qayıtmalıdırlar. Və bu qayıdış mütləq beynəlxalq hüquqa söykənməlidir. Prezidentin tövsiyəsi ilə Qərbi Azərbaycan İcmasında müvafiq sənəd hazırlandı. Bu, indiki Ermənistan ərazisindən zorla çıxarılmış azərbaycanlıların geriyə qayıtması üçün İcmanın həyata keçirəcəyi fəaliyyətin məqsədləri, prinsipləri, hazırlıq və icra tədbirləri üçün ümumi çərçivə sənədi olan və soydaşlarımızın doğma yurdlarına qayıdışının bütün detallarını özündə ehtiva edən Qərbi Azərbaycana Qayıdış Konsepsiyasıdır. Konsepsiyanın giriş hissəsində biz elan etdik ki, bu Konsepsiya beynəlxalq hüquqa, aidiyyəti dövlətdaxili hüquqa, tarixi faktlara əsaslanır, ədalətin və sülhün bərqərar olunmasına xidmət edir. Ermənistan bizim doğma yurdlarımıza bu qayıdış istəyimizi Ermənistan dövlətinin suverenliyinə təhlükə kimi qələmə versə də, bu, növbəti erməni riyakarlığından başqa bir şey deyildir. Çünki bu insanlar 35 il əvvəl, Qarabağ münaqişəsinin ilk mərhələsində və Qarabağ münaqişəsinin tərkib hissəsi kimi zərər görmüş və isti ocaqlarından qovulublar. Üstəlik, bu insanlar 35 il əvvələ qədər Ermənistan vətəndaşı olmuşlar və onların Ermənistan vətəndaşlığından çıxarılması haqqında heç bir hüquqi sənəd – nə vətəndaşlıqdan çıxmaq haqqında vətəndaşların ərizəsi, nə də onların Ermənistan vətəndaşlığını ləğv edən məhkəmə qərarı yoxdur. O insanların bir çoxu hətta pasport qeydiyyatından çıxmadan ölkəni tərk etməyə məcbur ediliblər”. \nDeputat əlavə etdi ki, ermənilərin Qərbi Azərbaycanda soydaşlarımıza qarşı fərdi və kollektiv cinayətləri 200 il əvvəldən başlasa da, son 100 il ərzindəki cinayətləri bütün hüdudları aşıb və bu cinayətlərlə bağlı saysız-hesabsız faktlar, sənədlər, sübutlar mövcuddur: “İstər 1905-1906, istərsə də 1918-1920-ci illər soyqırımları ilə bağlı çoxlu sübutlar var ki, onların hüquqi müstəvidə araşdırılmasına çox böyük ehtiyac var. Xüsusilə, 1918-ci il iyulun 15-də Azərbaycan Xalq Cümhuriyyəti Hökuməti tərəfindən yaradılmış və 1919-cu il noyabrın 1-ə qədər fəaliyyət göstərmiş Fövqəladə Təhqiqat Komissiyasının 36 cilddən (3500 vərəqdən) ibarət istintaq materialları masa üzərinə yatırılmalıdır. Bu cildlərdə ermənilər tərəfindən Bakıda və Azərbaycanın digər bölgələrində, o cümlədən Qərbi Azərbaycanın Zəngəzur və digər ərazilərində müsəlman əhaliyə qarşı törədilmiş zorakılıq hallarını əks etdirən çoxlu materiallar toplanıb.\n1948-1953-cü illər deportasiyasına isə hələ də hüquqi qiymət verilməyib. Ulu Öndər Heydər Əliyev 1997-ci il dekabrın 18-də imzaladığı “1948-1953-cü illərdə azərbaycanlıların Ermənistan SSR ərazisindəki tarixi-etnik torpaqlarından kütləvi surətdə deportasiyası haqqında” tarixi fərmanında bu deportasiyaya hüquqi-siyasi qiymət verilməsi və onun beynəlxalq ictimaiyyətə çatdırılması məqsədilə Dövlət komissiyası da yaratmışdı. Elə hesab edirəm ki, Ulu Öndərin tövsiyəsi mütləq həyata keçirilməlidir. 1930-1940-cı illərdə keçmiş SSRİ məkanında repressiya və deportasiyaya məruz qalan bütün şəxslər və bütün xalqlar Stalinin ölümündən sonra respublika Ali Məhkəmələrinin qərarı ilə bəraət alsalar da, təkcə 1948-1953-cü illər deportasiyasından zərər çəkənlərə hüquqi müstəvidə bəraət verilmədi, deportasiya olunanların və onların varislərinin ata-baba yurdlarına qayıtmaq hüququ tanınmadı. 1987-1991-ci illərdə baş vermiş sonuncu deportasiya isə öz amansızlığı və qəddarlığı ilə əvvəlkilərdən bir o qədər də fərqlənmədi. Ermənilərə xas eyni vəhşi üsul və metodlarla soydaşlarımız sonuncu nəfərinə qədər Qərbi Azərbaycandakı ata-baba yurdlarından qovuldular. Bu prosesdə 200 nəfərdən çox soydaşımız ermənilər tərəfindən vəhşicəsinə qətlə yetirildi, 400-dən artıq insanımız bədən xəsarəti aldı. 300-ə yaxın yaşayış məntəqəsindən azərbaycanlılar qovuldular və bu zaman onlara fərdi təsərrüfatlar üzrə 2,5 milyard, ictimai təsərrüfatlar üzrə 17,5 milyard ABŞ dolları həcmində maddi ziyan vuruldu. Beynəlxalq qiymətləndirmə standartlarına görə, bu gün həmin ziyanın məbləği 700 milyard ABŞ dolları həcmindədir. Yeraltı-yerüstü sərvətləri, tarixi-mədəni abidələrə vurulan ziyanı da bura əlavə etsək, yəqin ki, bu ziyan bir neçə dəfə artar. Mənəvi ziyanı isə heç bir məbləğlə əvəz etmək olmaz”.\nƏziz Ələkbərli qeyd etdi ki, Qərbi Azərbaycana Qayıdış Konsepsiyasına diqqət yetirilsə, Qərbi Azərbaycan İcması nəinki son 100 ildə, bütövlükdə ötən iki əsr ərzində Qərbi azərbaycanlılara qarşı törədilmiş ədalətsizliyi qəbul etmir və bu ədalətsizliyin nəticələrini rədd edir: “İcma Ümumdünya İnsan Hüquqları Bəyannaməsində, Mülki və Siyasi Hüquqlar üzrə Beynəlxalq Paktda, Qaçqınların Statusuna dair Konvensiyada və digər mühüm beynəlxalq aktlarda təsbit olunmuş geriyə qayıtmaq hüququna əsaslanmaqla indiki Ermənistan ərazisindən qovulmuş azərbaycanlıların öz yurdlarına qayıtmalarına şərait yaradılmasını və oraya qayıtdıqdan sonra onların fərdi və kollektiv hüquqlarının təmin edilməsini özünün əsas hədəfi kimi bəyan edir. Qərbi Azərbaycan İcması adından danışmaq səlahiyyəti olan şəxs kimi bir daha bəyan edirəm ki, Qərbi Azərbaycan (indiki Ermənistan) ərazisi son qarışına qədər tarixi Azərbaycan torpaqlarıdır və bu torpaqların son qarışına qayıdana qədər mübarizəmiz davam edəcəkdir. Bu tarixi vəzifənin həyata keçirilməsinin hüquqi aspektlərinin müəyyən edilməsində və həyata keçirilməsində hüquqşünaslarımızın bilik və təcrübəsinə böyük ehtiyac var. Bu məqsədlə Qərbi Azərbaycan İcmasında Hüquq Komissiyasının formalaşdırılması istiqamətində iş gedir. Eyni zamanda, qaçqınların və məcburi köçkünlərin statusu haqqında Azərbaycan Respublikasının Qanunu mövcuddur, bu Qanun 1999-cu il mayın 21-də Ulu Öndər Heydər Əliyev tərəfindən imzalanıb. Artıq bu gün “məcburi köçkün” anlayışı Azərbaycan üçün tarixin arxivinə gömülməkdədir. Həm bu səbəbdən, həm də Qərbi Azərbaycana Qayıdış Konsepsiyasına uyğunlaşdırmaq baxımından, elə hesab edirəm ki, bu Qanuna yenidən baxılmalı, “Qərbi Azərbaycan qaçqınlarının statusu haqqında ” ayrıca Qanun qəbul edilməlidir”.\nAfaq MİRAYİQ,\n“Yeni Müsavat”",
        "views": "501",
        "date": "25.09.2023 20:13",
        "link": "https://musavat.com/news/parlamentde-qerbi-azerbaycan-dinlemeleri-ermenistani-niye-telaslandirib-rey_1008985.html"
    },
    {
        "title": "Bu taksi şirkətinin Qarabağ erməniləri üçün etdiyi endirim GÜNDƏM OLDU",
        "category": "Son xəbər",
        "content": "Ermənistanda fəaliyyət göstərən Rusiyanın \"Yandex GO\" taksi şirkəti Gorusdan İrəvana getmək istəyən Qarabağ erməniləri üçün 99% endirim edib.\n\nMusavat.com xəbər verir ki, bu barədə məlumat teleqram kanallarında yayılıb. \nMəlumata görə, normalda 25 min dram (110 manat) olan yolu taksilər hazırda 300 drama (1 manat 30 qəpik) aparır.\n\nQeyd edək ki, sözügedən məsələ ilə bağlı azərbaycanlı sosial media istifadəçiləri də sərt reaksiya göstəriblər. Sosial media istifadəçilərin \"Yandex\"in bir erməni şirkəti olduğunu və Bakıdakı taksi xidmətlərindən birinin də bunlara bağlı olduğunu vurğulayırlar. Eyni zamanda bu məsələyə görə cavab tədbirlərinin görülməlisinin də vacibliyi vurğulanır.\n\nMusavat.com",
        "views": "2935",
        "date": "25.09.2023 20:10",
        "link": "https://musavat.com/news/bu-taksi-sirketinin-qarabag-ermenileri-ucun-etdiyi-endirim-gundem-oldu_1008831.html"
    },
    {
        "title": "Hafiz Hacıyevdən açıqlama: \"Mənim üçün Xankəndini idarə etmək asan olacaq\"  ",
        "category": "Gündəm",
        "content": "\"Qarabağı terrorçulardan azad etmək öz hüququmuzdur. Biz evimizə girən oğrunu qovmuşuq. Antiterror tədbirləri uğurla başa çatıb. Azərbaycan xalqına gözaydınlığı verirəm\".\nBunu Musavat.com-a Müasir Müsavat Partiyasının sədri Hafiz Hacıyev deyib. O hesab edir ki, bu həftə ərzində Xankəndidə bayrağımız qaldırılmalı, ermənilərlə danışıqlar aparılmalıdır: \"Qarabağın erməniəsilli sakinləri sevinməlidirlər ki, biz onları terrorçulardan xilas etdik. Gec də olsa, buna nail olduq. Buna görə Ali Baş Komandana təşəkkür etməliyik. Bundan sonra baş verən bütün proseslər xalqımızın xeyrinə olacaq. Ermənilərə münasibətimizi bütün dünya görür. Onlara tolerant, mədəni yanaşırıq. Bu hər zaman belə olub. Onları nə qədər tez yola salsaq, bizə o qədər xeyirdir. Biz dinc əhali ilə yox, erməni terrorçuları ilə vuruşuruq. Dinc əhaliyə hər cür şərait yaradılır. Allah yollarını açıq eləsin. Qərbi azərbaycanlıların məcburi qovulması başqa cür olmuşdu amma dinc ermənilərə qucaq açmışıq, onların dinc yola salınması bizim tolerantlığımızı sübut edir. Onları himayə edən xarici dövlətlər, dəstəkləyən \"blogerlər\", Əli Kərimli başda olmaqla bəzi partiya sədrləri çatlasınlar ki, onların proqnozları düz çıxmadı. 3 düşmən partiyadan başqa bütün siyasi partiyalar bəyanata qol çəkdilər. Biz sevinirik, onların əlinə \"kozır\" verməməliyik\".\nH.Hacıyev Xankəndidə mer olma təşəbbüsü ilə bağlı bildirdi ki, bu, asan olmayacaq: \"Ermənilər kinli millətdir, tolerant olmağı bacarmırlar. Mən İrəvanda böyümüşəm. Onlar hər cür terrora hazır olacaqlar. Buna görə də səlahiyyətli nümayəndə üçün çətin olacaq. İstənilən halda, cənab prezident məsləhət görən kimi olacaq. Ora kim getsə, şəhid olacaq. Hər şeyə hazır olmalıyıq. Vətən, dövlət, o cümlədən Ali Baş Komandan üçün ölümə də getməyə hazıram. Terrorçuların qovulması üçün diplomatlarımız işlər görməli idilər. Qarabağda deputatımız da var idi. İndiyə kimi nə iş görüb? Yəni, Xankəndiyə ermənilərlə işləməyi bacaran, səriştəsi, təcrübəsi olan adam rəhbər təyin olunmalıdır. Elə şəxs olmalıdır ki, dövlət başçısının siyasətini orada tam həyata keçirməlidir. Əlini əlinin üstünə qoyan, ermənilərin evlərini satmaqla məşğul olan adamı qoymaq olmaz. Orada rüşvət yoxdur, satılacaq heç nə yoxdur. Mən 4 dəfə prezident seçkilərində iştirak etmişəm. Hər halda mənim üçün Xankəndini idarə etmək asan olacaq\".\n\nNigar HƏSƏNLİ,\nMusavat.com",
        "views": "2501",
        "date": "25.09.2023 20:08",
        "link": "https://musavat.com/news/hafiz-haciyevden-aciqlama-menim-ucun-xankendini-idare-etmek-asan-olacaq_1008836.html"
    }
]